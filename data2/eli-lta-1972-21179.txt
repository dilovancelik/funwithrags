

Lov om Danmarks tiltrædelse af De europæiske  

 Fællesskaber Bilag 2 til loven: Traktat om oprettelse af Det europæiske Kul-  

 og Stålfællesskab (EKSF-traktaten) (* 1) 



(Tiltrædelsesloven) 


Oversættelse 
Kun den franske tekst til traktaten om oprettelse af Det europæiske Kul-  

 og Stålfællesskab er autentisk. 
Denne oversættelse er udarbejdet til arbejdsbrug af den danske regering og  

 Kommissionen for De europæiske Fællesskaber. 
TRAKTAT om oprettelse af 
DET EUROPÆISKE 
KUL- OG STÅLFÆLLESSKAB 


 Paris, den 18. april 1951  


Indholdsfortegnelse 


TRAKTAT 


Præambel 


Første afsnit: Det Europæiske Kul- og Stålfællesskab 


Andet afsnit: Fællesskabets instutioner 


Kapitel I: Den Høje Myndighed 


Kapitel II: Forsamlingen 


Kapitel III: Rådet 


Kapitel IV: Domstolen 


Tredje afsnit: Økonomiske og sociale bestemmelser 


Kapitel I: Almindelige bestemmelser 


Kapitel II: Finansielle bestemmelser 


Kapitel III: Investeringer og finansiel støtte 


Kapitel IV: Produktion 


Kapitel V: Priser 


Kapitel VI: Karteller og koncentrationer 


Kapitel VII: Indgreb i konkurrencevilkårene 


Kapitel VIII: Arbejdskraftens løn og bevægelighed 


Kapitel IX: Transport 


Kapitel X: Handelspolitik 


Fjerde afsnit: Almindelige bestemmelser 

BILAG 
Bilag I: Definition af udtrykkene »kul« og »stål« 
Bilag II: Skrot 
Bilag III: Specialstål 
Protokol vedrørende Fællesskabets imuniteter og rettigheder 
Protokol vedrørende Domstolens statut 
Protokol vedrørende forbindelserne med Europarådet 
Brevveksling mellem Forbundsrepublikken Tysklands regering og Den franske  

 Republiks regering vedrørende Saar 
TRAKTAT 
PRÆSIDENTEN FOR FORBUNDSREPUBLIKKEN TYSKLAND, HANS KONGELIGE HØJHED  

 KRONPRINSEN AF BELGIEN, PRÆSIDENTEN FOR DEN FRANSKE REPUBLIK, PRÆ SIDENTEN  

 FOR DEN ITALIENSKE REPUBLIK, HENDES KONGELIGE HØJHED STORHERTUGINDEN AF  

 LUXEMBOURG, HENDES MAJESTÆT DRONNINGEN AF NEDERLANDENE, 
DER TAGER I BETRAGTNING, at verdensfreden kun kan sikres gennem skabende  

 kræfter, der er afpasset efter de farer, der truer den; 
SOM ER OVERBEVIST OM, at det bidrag, som et organiseret og levende Europa  

 kan yde til civilisationen, er ubetinget nødvendigt til opretholdelsen af  

 fredelige forbindelser; 
DER ER SIG BEVIDST, at Europa kun kan opbygges ved gennem konkrete  

 handlinger som en begyndelse at skabe en faktisk samhørighed og gennem  

 oprettelsen af fælles grundlag for økonomisk udvikling; 
SOM TILSTRÆBER at bidrage til en højnelse af levestandarden og til fremme  

 af fredens sag gennem en udvidelse af deres grundlæggende produktioner; 
SOM HAR SAT SIG FOR at erstatte århundreders rivalisering med en  

 sammenslutning af deres væsentlige interesser, ved gennem oprettelse af et  

 økonomisk fællesskab at nedlægge den første grundsten til et videregående og  

 uddybet fællesskab mellem befolkninger, der i lange tider har været splittet  

 af blodige stridigheder, og at skabe det institutionelle grundlag, der kan  

 være retningsgivende for en fremtidig fælles skæbne, 
HAR VEDTAGET at oprette et Europæisk Kul- og Stålfællesskab og har med de  

 mål for øje udpeget som befuldmægtigede: 
PRÆSIDENTEN FOR FORBUNDSREPUBLIKKEN TYSKLAND: 
Doktor Konrad ADENAUER, forbundskansler og udenrigsminister; 
HANS KONGELIGE HØJHED KRONPRINSEN AF BELGIEN: 
Paul van ZEELAND, udenrigsminister, 
Joseph MEURICE, minister for udenrigs- handel; 
PRÆSIDENTEN FOR DEN FRANSKE REPUBLIK: 
Robert SCHUMANN, udenrigsminister; 
PRÆSIDENTEN FOR DEN ITALIENSKE REPUBLIK: 
Carlo SFORZA, udenrigsminister; 
HENDES KONGELIGE HØJHED STORHERTUGINDEN AF LUXEMBOURG: 
Joseph BECH, udenrigsminister; 
HENDES MAJESTÆT DRONNINGEN AF NEDERLANDENE: 
Dirk Udo STIKKER, udenrigsminister, 
Johannes Roelof Maria van den BRINK, økonomiminister; 
SOM, efter at have udvekslet deres fuldmagter og fundet dem i god og  

 behørig form, ER BLEVET ENIGE OM følgende bestemmelser: 
Første afsnit 
Det Europæiske Kul- og Stålfællesskab 
Artikel 1 
Ved denne Traktat opretter De Høje Kontraherende Parter indbyrdes et  

 EUROPÆISK KUL- OG STÅLFÆLLESSKAB, baseret på et fælles marked, fælles  

 målsætning og fælles institutioner. 
Artikel 2 
Det Europæiske Kul- og Stålfællesskab har til opgave, i overensstemmelse  

 med Medlemsstaternes økonomi i sin helhed og ved oprettelsen af et fælles  

 marked på de i artikel 4 fastsatte betingelser, at bidrage til udvidelse af  

 den økonomiske aktivitet, til fremme af beskæftigelsen og til højnelse af  

 levestandarden i Medlemsstaterne. 
Fællesskabet skal efterhånden skabe de forudsætninger, som i sig selv  

 sikrer den mest rationelle fordeling af produktionen på det højeste  

 produktivitetsniveau, samtidig med at det herved sørger for at bevare  

 stabiliteten i beskæftigelsen og at forhindre, at dybtgående og vedvarende  

 forstyrrelser opstår i Medlemsstaternes økonomier. 
Artikel 3 
Fællesskabets institutioner skal inden for rammerne af de dem tillagte  

 beføjelser og i fælles interesse: 

a) overvåge en regelmæssig forsyning af det fælles marked under  

 hensyntagen til tredielandes behov; 
b) sikre alle forbrugere i det fælles marked, som befinder sig under  

 vilkår, der kan sammenlignes, lige adgang til produktionskilderne; 
c) overvåge fastsættelsen af lavest mulige priser på en sådan måde, at  

 disse priser hverken medfører en tilsvarende forhøjelse af de af de samme  

 virksomheder ved andre forretninger anvendte priser eller af prisniveauet som  

 helhed i et andet tidsrum, medens de samtidig tillader de fornødne  

 afskrivninger og muliggør en normal forrentning af den investerede kapital;  


d) overvåge opretholdelsen af sådanne vilkår, at virksomhederne  

 tilskyndes til at udvikle og forbedre deres produktionsapparat og til at  

 fremme en rationel udnyttelse af de naturlige ressourcer på en sådan måde, at  

 hensynsløs udtømning undgås; 
e) fremme en forbedring af arbejdernes leve- og arbejdsvilkår, således at  

 der for disse vilkår i takt med fremskridtet finder en udjævning sted inden  

 for alle de industrier, som det har ansvaret for; 
f) fremme udviklingen af den internationale vareudveksling og overvåge,  

 at priserne på de udenlandske markeder holdes inden for rimelige grænser;  


g) fremme en regelmæssig udvidelse og modernisering af produktionen samt  

 en kvalitetsforbedring på en måde, der udelukker enhver  

 beskyttelsesforanstaltning mod konkurrerende industrier, som ikke er  

 retfærdiggjort ved en uretmæssig handling, foretaget af disse virksomheder  

 eller til deres fordel. 

Artikel 4 
I overensstemmelse med bestemmelserne i denne Traktat ophæves og forbydes  

 følgende inden for Fællesskabet som uforeneligt med fællesmarkedet for kul og  

 stål: 

a) told på ind- og udførsel eller afgifter med tilsvarende virkning og  

 kvantitative restriktioner for vareomsætningen; 
b) forholdsregler eller fremgangsmåder, som medfører en  

 forskelsbehandling af producenter, købere eller forbrugere, navnlig med  

 hensyn til pris- eller leveringsbetingelser og transporttariffer, samt  

 forholdsregler og fremgangsmåder, der hindrer køberens frie valg af  

 leverandør; 
c) tilskud eller anden støtte ydet af Staterne eller særlige byrder  

 pålagt af dem, i hvilken som helst form dette sker; 
d) restriktive fremgangsmåder, der tilsigter opdeling eller udnyttelse af  

 markederne. 

Artikel 5 
Fællesskabet varetager sin opgave på de i denne Traktat fastsatte  

 betingelser ved begrænsede indgreb. 
Med henblik herpå skal Fællesskabet: 
- oplyse og bistå vedkommende i deres virke ved at indhente oplysninger,  

 tilrettelægge drøftelser og opstille generelle målsætninger; 
- stille finansieringsmidler til rådighed for virksomhederne med henblik  

 på deres investeringer og deltage i tilpasningsudgifterne; 
- varetage fastsættelse, opretholdelse og overholdelse af normale  

 konkurrencebetingelser og kun gribe direkte ind i produktionen og markedet,  

 når omstændighederne kræver det; 
- offentliggøre grundene for sin indgriben og træffe de nødvendige  

 forholdsregler for at sikre overholdelsen af denne Traktats bestemmelser.  


Fællesskabets institutioner udøver denne virksomhed med et begrænset  

 administrationsapparat og i nært samarbejde med de pågældende. 
Artikel 6 
Fællesskabet har status som juridisk person. Fællesskabet har i  

 internationale forhold 
den til gennemførelsen af dets opgaver og opnåelse af dets mål fornødne  

 rets- og handleevne. 
Fællesskabet har i hver Medlemsstat den videstgående rets- og handleevne,  

 som er tillagt vedkommende Stats juridiske personer; det kan i særdeleshed  

 erhverve og afhænde fast ejendom og løsøre og optræde som part i retssager.  


Fællesskabet repræsenteres af dets institutioner inden for rammerne af  

 deres beføjelser. 
Andet afsnit 
Fællesskabets institutioner 
Artikel 7 
Fællesskabets institutioner er: 
- en Høj Myndighed, bistået af et Rådgivende Udvalg; 
- en Fælles Forsamling, herefter kaldet »Forsamlingen«; 
- et Særligt Ministerråd, herefter kaldet »Rådet«; 
- en Domstol, herefter kaldet »Domstolen«. 



Kapitel I 



 Den Høje Myndighed  

Artikel 8 
Den Høje Myndighed har til opgave at sikre virkeliggørelsen af de i denne  

 Traktat opstillede mål på de deri fastsatte vilkår. 
Artikel 91) 
Den Høje Myndighed består af ni medlemmer, der udnævnes for et tidsrum af  

 seks år og vælges under hensyn til deres almindelige duelighed. 
Afgående medlemmer kan genudnævnes. Antallet af medlemmer i Den Høje  

 Myndighed kan indskrænkes ved enstemmig beslutning i Rådet. 
Kun statsborgere i Medlemsstaterne kan være medlemmer af Den Høje  

 Myndighed. 
Højst to medlemmer af Den Høje Myndighed kan være af samme nationalitet.  


Den Høje Myndigheds medlemmer udfører deres hverv i fuldkommen  

 uafhængighed og i Fællesskabets almene interesse. Ved udførelsen af deres  

 pligter må de hverken søge eller modtage instruktioner fra nogen regering  

 eller noget andet organ. De afholder sig fra enhver handling, som er  

 uforenelig med den overstatslige karakter af deres hverv. 
Hver Medlemsstat forpligter sig til at respektere denne overstatslige  

 karakter og til ikke at 
forsøge at påvirke medlemmerne af Den Høje Myndighed under udførelsen af  

 deres hverv. 
Medlemmerne af Den Høje Myndighed må ikke udøve nogen, lønnet eller  

 ulønnet, erhvervsmæssig virksomhed og heller ikke erhverve eller beholde  

 nogen direkte eller indirekte interesse i forretninger, der har med kul og  

 stål at gøre, under udøvelsen af deres hverv og i en periode af tre år efter  

 tjenesteperiodens ophør. 
Artikel 102) 
Medlemsstaternes regeringer udnævner efter fælles overenskomst otte  

 medlemmer. Disse foretager udnævnelsen af det niende medlem, som er valgt,  

 hvis han opnår mindst fem stemmer. 
De således udnævnte medlemmer sidder i seks år at regne fra datoen for  

 oprettelsen af det fælles marked. 
I tilfælde af at et sæde bliver ledigt i løbet af denne første periode af  

 en af de i artikel 12 nævnte grunde, besættes dette efter fælles overenskomst  

 mellem Medlemsstaternes regeringer ifølge bestemmelserne i tredie stykke i  

 den nævnte artikel. 
I tilfælde af at artikel 24, stk. 3 finder anvendelse i løbet af denne  

 første periode, udskiftes Den Høje Myndigheds medlemmer i overensstemmelse  

 med bestemmelserne i første stykke af denne artikel. 
Ved denne periodes udløb finder en generel nybesættelse sted, og  

 udpegelsen af de ni nye medlemmer foregår som følger: Medlemsstaternes  

 regeringer foretager med fem sjettedels flertal, hvis der ikke opnås  

 enstemmighed, udnævnelsen af otte medlemmer; det niende udpeges ved  

 selvsupplering efter bestemmelserne i første stykke af denne artikel. Den  

 samme fremgangsmåde benyttes ved generel nybesættelse, som bliver nødvendig,  

 hvis artikel 24 anvendes. 
Hvert andet år udskiftes en trediedel af medlemmerne af Den Høje  

 Myndighed. 
Noter: 

1) Ifølge art. 19 i Fusionstraktaten er art. 9 ophævet. Se nu  

 Fusionstraktatens art. 10. 
2) Ifølge art. 19 i Fusionstraktaten er art. 10 ophævet. Se nu  

 Fusionstraktatens art. 11 og 12. 

I alle tilfælde af generel nybesættelse bestemmes rækkefølgen for  

 medlemmernes afgang øjeblikkeligt ved lodtrækning på foranledning af Rådets  

 formand. 
De ordinære nybesættelser som følge af de toårige perioders udløb sker  

 skiftevis i følgende orden: ved udnævnelse foretaget af Medlemsstaternes  

 regeringer på de betingelser, der er fastlagt i denne artikels femte stykke,  

 og ved selvsupplering i overensstemmelse med bestemmelserne i første stykke.  


I tilfælde af at sæder skulle blive ledige af en af de i artikel 12 nævnte  

 grunde, besættes disse ifølge bestemmelserne i nævnte artikels tredie stykke  

 skiftevis i følgende orden: ved udnævnelse foretaget af Medlemsstaternes  

 regeringer på de i denne artikels femte stykke fastsatte betingelser, og ved  

 selvsupplering i overensstemmelse med bestemmelserne i første stykke. 
I alle de i denne artikel nævnte tilfælde, hvor en udnævnelse sker ved  

 regeringernes beslutning med fem sjettedels flertal eller ved selvsupplering,  

 råder hver regering over en vetoret på nedenstående betingelser: 
Når en regering har udøvet sin vetoret med hensyn til to personer i  

 tilfælde af en enkelt nybesættelse og med hensyn til fire personer i tilfælde  

 af de generelle eller de hvert andet år tilbagevendende nybesættelser, kan  

 enhver yderligere udøvelse af denne ret i forbindelse med samme nybesættelser  

 indbringes for Domstolen af en anden regering; Domstolen kan erklære vetoet  

 for ugyldigt, hvis den mener, det er blevet misbrugt. 
Undtagen i tilfælde af afskedigelse som nævnt i artikel 12, stk. 2, udøver  

 medlemmerne af Den Høje Myndighed deres hverv, indtil deres efterfølgere er  

 udpeget. 
Artikel 111) 
Formanden og næstformanden for Den Høje Myndighed udpeges blandt dens  

 medlemmer for to år efter de samme regler, som gælder ved Medlemsstaternes  

 regeringers udnævnelse af medlemmerne af Den Høje Myndighed. Deres mandat kan  

 fornyes. 
Bortset fra det tilfælde, hvor en generel nybesættelse finder sted,  

 foretages udnævnelsen efter høring af Den Høje Myndighed. 
Artikel 122) 
Bortset fra ordinære nybesættelser ophører tjenesten for medlemmerne af  

 Den Høje Myndighed ved dødsfald eller afskedigelse. 
Medlemmerne af Den Høje Myndighed kan afskediges af Domstolen på begæring  

 af Den Høje Myndighed eller af Rådet, hvis de ikke længere opfylder de  

 nødvendige betingelser for at udøve deres hverv, eller hvis de har begået en  

 alvorlig forseelse. 
I de i denne artikel nævnte tilfælde udnævnes en efterfølger for resten af  

 det afgående medlems tjenesteperiode på de i artikel 10 fastsatte  

 betingelser. Der skal ikke udnævnes nogen efterfølger, hvis resten af  

 tjenesteperioden er mindre end tre måneder. 
Artikel 133) 
Den Høje Myndigheds afgørelser træffes med et flertal af medlemmernes  

 stemmer. 
Forretningsordenen fastsætter det beslutningsdygtige antal medlemmer.  

 Dette antal skal dog være større end halvdelen af antallet af medlemmer af  

 Den Høje Myndighed. 
Artikel 14 
Til udførelse af de opgaver, der er den betroet, skal Den Høje Myndighed  

 under de i denne Traktat fastsatte betingelser vedtage beslutninger, rette  

 henstillinger eller afgive udtalelser. 
Beslutninger er bindende i alle enkeltheder. Henstillinger er bindende med  

 hensyn til de opstillede mål, men overlader til dem, de er rettet til, at  

 vælge de egnede midler for at nå disse mål. 
Udtalelser er ikke bindende. 
Når Den Høje Myndighed er beføjet til at vedtage en beslutning, kan den  

 indskrænke sig til at rette en henstilling. 
Noter 

1) Ifølge art. 19 i Fusionstraktaten er art. 11 ophævet. Se nu  

 Fusionstraktatens art. 14. 
2) Ifølge art. 19 i Fusionstraktaten er art. 12 ophævet. Se nu  

 Fusionstraktatens art. 12 og 13. 
3) Ifølge art. 19 i Fusionstraktaten er art. 13 ophævet. Se nu  

 Fusionstraktatens art. 17. 

Artikel 15 
Den Høje Myndigheds beslutninger, henstillinger og udtalelser skal  

 begrundes og henvise til de udtalelser, som skal indhentes. 
Såfremt beslutninger og henstillinger er af individuel art, er de bindende  

 for vedkommende, når de er meddelt ham. 
I andre tilfælde er offentliggørelse tilstrækkelig til, at beslutninger og  

 henstillinger kan bringes i anvendelse. 
Nærmere bestemmelser om gennemførelsen af denne artikel fastsættes af Den  

 Høje Myndighed. 
Artikel 161) 
Den Høje Myndighed træffer alle interne forholdsregler, som er egnede til  

 at sikre dens virksornhed. 
Den kan nedsætte Studieudvalg, i særdeleshed et økonomisk Studieudvalg.  


Inden for rammerne af den generelle organisationsorden, som er fastsat af  

 Den Høje Myndighed, har formanden for Den Høje Myndighed til opgave at lede  

 det administrative arbejde, og han sørger for fuldbyrdelse af Den Høje  

 Myndigheds afgørelser. 
Artikel 172) 
Den Høje Myndighed offentliggør hvert år og senest en måned før åbningen  

 af Forsamlingens session en almindelig beretning om Fællesskabets virksomhed  

 og om dets administrationsudgifter. 
Artikel 183) 4) 
Der nedsættes et Rådgivende Udvalg tilknyttet Den Høje Myndighed. Det  

 består af mindst tredive og højst enoghalvtreds medlemmer og har lige mange  

 repræsenanter for producenter, arbejdstagere, forbrugere og handlende. 
Medlemmeme af Det Rådgivende Udvalg udnævnes af Rådet. 
Rådet udpeger de repræsentative organisationer for producenter og  

 arbejdstagere, på hvilke det fordeler de mandater, som skal besættes. Hver  

 organisation anmodes om at opstille en liste, der indeholder to kandidater  

 for hvert mandat, der er tildelt organisationen. Udnævnelsen sker på grundlag  

 af denne liste. 
Medlemmerne af Det rådgivende Udvalg udnævnes personligt og for to år. De  

 skal ikke være bundet af nogen anvisning eller instruktion fra de  

 organisationer, som har udpeget dem. 
Det rådgivende Udvalg udpeger af sin midte sin formand og sit præsidium  

 for et år. Udvalget fastsætter sin forretningsorden. 
På forslag af Den Høje Myndighed fastsætter Rådet de godtgørelser, som  

 tildeles medlemmerne af Det rådgivende Udvalg. 
Artikel 19 
Den Høje Myndighed kan indhente udtalelse fra Det rådgivende Udvalg i alle  

 tilfælde, hvor den anser det for hensigtsmæssigt. Udtalelsen skal altid  

 indhentes, hvor dette er foreskrevet i denne Traktat. 
Den Høje Myndighed forelægger Det rådgivende Udvalg de almindelige mål og  

 programmer, som er opstillet i henhold til artikel 46, og holder Udvalget  

 underrettet om retningslinjerne for sin virksomhed i henhold til artiklerne  

 54, 65 og 66. 
Hvis Den Høje Myndighed finder det nødvendigt, giver den Det rådgivende  

 Udvalg en frist for fremsættelsen af dets udtalelse. Denne frist må ikke være  

 mindre end ti dage fra tidspunktet for den meddelelse, der rettes til  

 formanden med henblik herpå. 
Efter anmodning fra Den Høje Myndighed eller fra et flertal af Det  

 rådgivende Udvalgs medlemmer indkaldes Udvalget af dets formand for at drøfte  

 et bestemt spørgsmål. 
Referatet af drøftelserne sendes til Den Høje Myndighed og til Rådet  

 samtidig med Udvalgets udtalelser. 




Kapitel II 



 Forsamlingen  

Artikel 20 
Forsamlingen, der består af repræsentanter for folkene i de i Fællesskabet  

 sammensluttede Stater, udøver de kontrolbeføjelser, som er tillagt den ved  

 denne Traktat. 
Noter 

1) Ifølge art. 19 i Fusionstraktaten er art. 16 stk. 3 ophævet. Se nu  

 Fusionstraktatens art. 16. 
2) Ifølge art. 19 i Fusionstraktaten er art. 17 ophævet. Se nu  

 Fusionstraktatens art. 18. 
3) Ifølge art. 19 i Fusionstraktaten er art. 18 stk. 6 ophævet. Se nu  

 Fusionstraktatens art. 6. 
4) Ifølge art. 22 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 18, stk. 1  

 blive erstattet af følgende bestemmelse: 

»Der nedsættes et rådgivende udvalg tilknyttet Den høje Myndighed.  

 Det består af mindst tres og højst fire og firs medlemmer og har lige mange  

 repræsentanter for producenter, for arbejdstagere og for forbrugere og  

 forhandlere.« 
Artikel 211) 
Forsamlingen består af delegerede, der af parlamenterne udpeges en gang om  

 året blandt deres medlemmer eller som vælges ved almindelige direkte valg i  

 overensstemmelse med den af hver Høj Kontraherende part fastsatte  

 fremgangsmåde. 
De delegeredes antal fastsættes som følger: 
 

 Tyskland ............................ 18  

 Belgien ............................. 10  

 Frankrig ............................ 18  

 Italien ............................. 18  

 Luxembourg ..........................  4  

 Nederlandene ........................ 10  


Repræsentanterne for befolkningen i Saar er inkluderet i det antal  

 delegerede, som er tildelt Frankrig. 
Artikel 222) 
Forsamlingen afholder en årlig session. Den træder uden indkaldelse sammen  

 den anden tirsdag i maj. Sessionen må ikke strække sig ud over det løbende  

 finansår. 
Forsamlingen kan efter anmodning af Rådet indkaldes til en ekstraodinær  

 session for at afgive udtalelse om de spørgsmål, som forelægges den af Rådet.  


Den kan ligeledes træde sammen til ekstraordinær session efter anmodning  

 af et flertal af dens medlemmer, eller af Den Høje Myndighed. 
Artikel 23 
Forsamlingen udpeger blandt sine medlemmer sin formand og sit præsidium.  


Medlemmerne af Den Høje Myndighed har adgang til alle møder. Formanden for  

 Den Høje Myndighed eller dens dertil udpegede medlemmer har, når de  

 fremsætter begæring herom, ret til at tage ordet. 
Den Høje Myndighed besvarer mundtligt eller skriftligt de spørgsmål, som  

 Forsamlingen eller dens medlemmer stiller den. 
Medlemmerne af Rådet har adgang til alle møder og har, når de fremsætter  

 begæring herom, ret til at tage ordet. 
Artikel 243) 
Forsamlingen drøfter i et offentligt møde den almindelige årsberetning,  

 som Den Høje 
Myndighed forelægger den. Indbringes forslag om mistillidsvotum vedrørende  

 beretningen, kan Forsamlingen tidligst tage stilling hertil tre dage efter  

 forslagets indbringelse og kun ved en offentlig afstemning. 
Såfremt forslaget om mistillidsvotum vedtages med to tredjedels flertal af  

 de afgivne stemmer og af et flertal af Forsamlingens medlemmer, skal Den Høje  

 Myndigheds medlemmer samlet nedlægge deres hverv. De viderefører dog de  

 løbende forretninger, indtil deres efterfølgere er blevet udnævnt i henhold  

 til artikel 10. 
Noter 

1) Ifølge art. 2 stk. 2 i konvention om visse fælles institutioner for De  

 europæiske Fællesskaber er art. 21 ophævet og erstattet med en ny art. 21.  

 Ifølge art. 10 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil stk. (2) i den nye  

 art. 21 blive ophævet og erstattet af et nyt stk. (2). 

Den nugældende art. 21 med de af Tiltrædelsestraktaten følgende ændringer  

 vil få følgende ordlyd: »Forsamlingen består af delegerede, der af  

 Parlamenterne udpeges blandt deres medlemmer i overensstemmelse med den af  

 hver Medlemsstat fastsatte fremgangsmåde. 

(2) De delegeredes antal fastsættes som følger:  

 

 Belgien..................................... 14  

 Danmark..................................... 10  

 Tyskland.................................... 36  

 Frankrig.................................... 36  

 Irland...................................... 10  

 Italien..................................... 36  

 Luxembourg..................................  6  

 Nederlandene................................ 14  

 Norge....................................... 10  

 Det Forenede Kongerige ..................... 36  



(3) Forsamlingen udarbejder forslag til afholdelse af almindelige direkte  

 valg i følge en i alle Medlemsstater ensartet fremgangsmåde. 

Rådet fastsætter herom med enstemmighed forskrifter, som det henstiller  

 til Medlemsstaterne at vedtage i overensstemmelse med deres  

 forfatningsmæssige bestemmelser.« 

2) Ifølge art. 27 stk. 1 i Fusionstraktaten er art. 22 stk. 1 ophævet og  

 erstattet af følgende bestemmelse: »Forsamlingen afholder en årlig  

 session. Den træder uden indkaldelse sammen den anden tirsdag i marts.«  


3) Ifølge art. 27 stk. 2 i Fussionstraktaten er art. 24 stk. 2 ophævet og  

 erstattet af følgende bestemmelse: »Indbringes forslag om  

 mistillidsvotum vedrørende Den Høje Myndigheds virksomhed, kan Forsamlingen  

 tidligst tage stilling hertil tre dage efter forslagets indbringelse og kun  

 ved en offentlig afstemning.« 

Artikel 25 
Forsamlingen fastsætter sin forretningsorden; hertil kræves et flertal af  

 medlemmernes stemmer. 
Forsamlingens aktstykker offentliggøres i henhold til forretningsordenens  

 bestemmelser. 




Kapitel III 



 Rådet  

Artikel 26 
Rådet udøver sine beføjelser i de i denne Traktat omhandlede tilfælde og  

 på den deri angivne måde, navnlig med henblik på at bringe overensstemmelse  

 mellem Den Høje Myndigheds virksomhed og den virksomhed, der udøves af  

 regeringerne, der er ansvarlige for den almindelige økonomiske politik i  

 deres lande. 
Med henblik herpå skal Rådet og Den Høje Myndighed udveksle oplysninger og  

 rådføre sig med hinanden. 
Rådet kan anmode Den Høje Myndighed om at undersøge alle forslag og  

 forholdsregler, som det anser for hensigtsmæssige eller nødvendige for at  

 virkeliggøre de fælles mål. 
Artikel 271) 
Rådet består af repræsentanter for Medlemsstaterne. Hver Stat udpeger et  

 af sine regeringsmedlemmer som delegeret. 
Formandshvervet udøves på skift af Rådets medlemmer for tre måneder ad  

 gangen efter Medlemsstaternes alfabetiske rækkefølge. 
Artikel 282) 3) 
Rådet indkaldes af formanden efter anmodning af en Medlemsstat eller Den  

 Høje Myndighed. 
Når Den Høje Myndighed indhenter udtalelse fra Rådet, rådslår dette uden  

 nødvendig- 
Noter 

1) Ifølge art. 7 i Fussionstraktaten er art. 27 ophævet. Se nu  

 Fusionstraktatens art. 2. 
2) Som ændret ved artikel 2 i Traktat om ændring af Traktaten om  

 oprettelse af Det Europæiske Kul- og Stålfællesskab, der har følgende ordlyd:  



»Ordene »20 procent«, som forekommer i artikel 28 i  

 Traktaten af 18. april 1951, erstattes af ordene »en sjettedel«.'  



3) Artikel 28 er ændret og suppleret ved Fusionstraktaten art. 7 og art.  

 8 stk. (2) ltr. a og b. 

Ifølge art. 12 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 28 blive  

 erstattet af følgende bestemmelser: 
Artikel 28 
Når Den høje Myndighed indhenter udtalelse fra Rådet, rådslår dette uden  

 nødvendigvis at skride til afstemning. Referat af drøftelserne sendes til Den  

 høje Myndighed. 
I tilfælde, hvor denne Traktat kræver en samstemmende udtalelse fra Rådet,  

 anses denne for vedtaget, såfremt det af Den høje Myndighed forelagte forslag  

 får tilslutning: 
- fra et absolut flertal af medlemsstaternes repræsentanter, heri  

 indbefattet stemmerne fra repræsentanterne for to medlemsstater, som hver  

 står for mindst en ottendedel af den samlede værdi af Fællesskabets kul- og  

 stålproduktion; 
- eller, i tilfælde af stemmelighed, og såfremt Den høje Myndighed  

 fastholder sit forslag efter en fornyet drøftelse, fra repræsentanter for tre  

 medlemsstater, som hver står for mindst en ottendedel af den samlede værdi af  

 Fællesskabets kul- og stålproduktion. 
I tilfælde, hvor denne Traktat kræver en enstemmig beslutning eller  

 enstemmig og samstemmende udtalelse, er beslutningen eller udtalelsen  

 vedtaget, såfremt alle Rådets medlemmer stemmer herfor. Ved anvendelse af  

 artiklerne 21, 32, 32 a, 78 d, 78 f i denne Traktat og artiklerne 16, 20,  

 stk. 3, 28, stk. 5, og 44 i protokollen vedrørende Domstolens statut, hindrer  

 det forhold, at medlemmer, der er til stede eller repræsenteret, undlader at  

 stemme, dog ikke vedtagelsen af de af Rådets afgørelser, der kræver  

 enstemmighed. 
Rådets beslutninger, bortset fra dem, der kræver kvalificeret flertal  

 eller enstemmighed, træffes af et flertal af Rådets medlemmer; dette flertal  

 betragtes som opnået, dersom det omfatter det absolutte flertal af  

 medlemsstaternes repræsentanter, heri indbefattet stemmerne fra  

 repræsentanterne for to medlemsstater, som hver står for mindst en ottendedel  

 af den samlede værdi af Fællesskabets kul- og stålproduktion. Ved anvendelse  

 af de bestemmelser i artiklerne 78, 78 b, 78 d i denne Traktat, hvorefter der  

 kræves kvalificeret flertal, tildeles der dog rådsmedlemmernes stemmer  

 følgende vægt: Belgien 5, Danmark 3, Tyskland 10, Frankrig 10, Irland 3,  

 Italien 10, Luxembourg 2, Holland 5, Norge 3, Det forenede Kongerige 10.  

 Afgørelser træffes med mindst 43 stemmer, der udtrykker tilslutning fra  

 mindst seks medlemmer. 
Hvert medlem af Rådet kan kun fra eet af de øvrige medlemmer modtage  

 fuldmagt til at stemme. 
Rådet står i forbindelse med medlemsstaterne gennem sin formand. 
Rådets afgørelser offentliggøres på den måde, som det selv bestemmer. 
Noter slut 
vis at skride til afstemning. Forhandlingsreferat sendes til Den Høje  

 Myndighed. 
I tilfælde, hvor denne Traktat kræver Rådets samstemmende udtalelse, anses  

 denne for opnået, såfremt de af Den Høje Myndighed forelagte forslag får  

 tilslutning: 
- med absolut flertal af Medlemsstaternes repræsentanter, heri indbefattet  

 en stemme afgivet af en repræsentant for en af de Stater, som står for mindst  

 en sjettedel af den samlede værdi af Fællesskabets kul- og stålproduktion;  


- eller, i tilfælde af stemmelighed, og såfremt Den Høje Myndighed  

 fastholder sit forslag efter anden behandling, af repræsentanter for de to  

 Medlemsstater, som hver står for mindst en sjettedel af den samlede værdi af  

 Fællesskabets kul- og stålproduktion. 
I tilfælde, hvor denne Traktat kræver en enstemmig beslutning eller en  

 enstemmig og samstemmende udtalelse, er beslutningen eller udtalelsen  

 vedtaget, såfremt alle Rådets medlemmer stemmer herfor. 
Rådets beslutninger, bortset fra dem, der kræver kvalificeret flertal  

 eller enstemmighed, træffes af et flertal af Rådets medlemmer; dette flertal  

 anses for opnået, dersom det omfatter det absolutte flertal af  

 Medlemsstaternes repræsentanter, heri indbefattet en stemme fra en  

 repræsentant for en af de Stater, som står for mindst en sjettedel af den  

 samlede værdi af Fællesskabets kul- og stålproduktion. 
Hvert Medlem af Rådet kan kun fra et af de øvrige medlemmer modtage  

 fuldmagt til at stemme. 
Rådet står i forbindelse med Medlemsstaterne gennem sin formand. 
Rådets beslutninger offentliggøres på den af dette bestemte måde. 
Artikel 291) 
Rådet fastsætter lønninger, godtgørelser og pensioner for Den Høje  

 Myndigheds formand og medlemmer, for Domstolens præsident, dommere,  

 generaladvokater og justitssekretær. 
Artikel 302) 
Rådet fastsætter sin forretningsorden. 




Kapitel IV 



 Domstolen  

Artikel 31 
Domstolen skal værne om lov og ret ved fortolkningen og anvendelsen af  

 denne Traktat og af gennemførelsesbestemmelserne. 
Artikel 323) 
Domstolen består af syv dommere, der efter fælles overenskomst udnævnes af  

 Medlemssta- 
Noter 

1) Ifølge art. 7 i Fusionstraktaten er art. 29 ophævet. Se nu  

 Fusionstraktatens art. 6. 
2) Ifølge art. 7 i Fusionstraktaten er art. 30 ophævet. Se nu  

 Fusionstraktatens art. 5. 
3) Ifølge art. 4 stk. (2) i konvention vedrørende visse fælles  

 institutioner for De europæiske Fællesskaber er art. 32 ophævet og erstattet  

 af nye art. 32-32 c. lflg. art. 17-19 i den til Tiltrædelsestraktaten  

 knyttede Akt vedrørende tiltrædelsesvilkårene og tilpasningerne af  

 traktaterne vil de nye art. 32 stk. (1), 32a stk. 1 og 32 b stk. 2 og 3 blive  

 ændret således, at dommernes antal forøges fra 7 til 1 1 og  

 generaladvokaternes antal forøges fra 2 til 3 og således, at reglerne om  

 genbesættelse af dommere og generaladvokatembederne tilpasses forøgelsen.  



De nugældende art. 32-32 c med de af Tiltrædelsestraktaten følgende  

 ændringer vil få følgende ordlyd: 
Artikel 32 
»Domstolen består af elleve dommere. 
Retten sættes af samtlige Domstolens medlemmer. Dog kan Domstolen af sin  

 midte oprette afdelinger, der beklædes af tre eller fem dommere, som har til  

 opgave at forestå visse undersøgelser eller at afgøre visse arter af sager på  

 betingelser, der fastsættes i et herom udfærdiget reglement. 
Retten sættes altid af samtlige Domstolens medlemmer ved afgørelsen af de  

 sager, der er indbragt af en Medlemsstat eller en af Fællesskabets  

 institutioner samt af præjudicielle spørgsmål, der forelægges Domstolen i  

 henhold til artikel 41. 
På Domstolens begæring kan Rådet med enstemmighed forøge antallet af  

 dommere og foretage de fornødne ændringer af stk. 2 og 3 samt af artikel 32  

 b, stk. 2« 
Artikel 32 a 
»Domstolen bistås af tre generaladvokater. 
Generaladvokaten skal med fuldstændig upartiskhed og uafhængighed  

 offentligt fremsætte begrundede forslag til afgørelse af de sager, der  

 forelægges Domstolen, og derved bistå denne ved udførelsen af dens opgave,  

 således som den er fastsat i artikel 31. 
På Domstolens begæring kan Rådet ved enstemmig vedtagelse forøge antallet  

 af generaladvokater og foretage de heraf følgende nødvendige ændringer af  

 artikel 32 b, stk. 3.« 
Noter fortsættes 
ternes regeringer for et tidsrum af seks år blandt personer, hvis  

 uafhængighed og egnethed er uomtvistelig. 
Hvert tredie år finder en delvis nybesættelse af dommerembederne sted. Der  

 afgår skiftevis tre og fire dommere. De tre dommere, der afgår efter forløbet  

 af de første tre år, udpeges ved lodtrækning. 
De afgående dommere kan genudnævnes. 
På Domstolens begæring kan Rådet med enstemmighed forøge antallet af  

 dommere. 
Dommerne vælger af deres midte for et tidsrum af tre år Domstolens  

 Præsident. 
Artikel 33 
Domstolen har kompetence til at udtale sig i sager om annulation af Den  

 Høje Myndigheds beslutninger eller henstillinger, der indbringes af en af  

 Medlemsstaterne eller af Rådet under påberåbelse af inkompetence, af  

 væsentlige formelle mangler, af overtrædelse af Traktaten eller af enhver  

 retsregel vedrørende dennes gennemførelse eller af magtfordrejning.  

 Domstolens prøvelsesret omfatter dog ikke skønnet vedrørende den situation,  

 der er en følge af de økonomiske kendsgerninger eller omstændigheder, på  

 basis af hvilke de nævnte beslutninger eller henstillinger er blevet til,  

 medmindre det påstås, at Den Høje Myndighed har gjort sig skyldig i  

 magtfordrejning eller åbenbart har tilsidesat Traktatens bestemmelser eller  

 enhver retsregel vedrørende dens gennemførelse. 
De virksomheder eller organisationer, der er nævnt i artikel 48, kan på  

 samme vilkår anlægge sag om individuelle beslutninger og henstillinger, der  

 angår dem, eller om generelle beslutninger og henstillinger, som de finder  

 indebærer magtfordrejning i forhold til dem. 
De sager, der omhandles i de to første stykker i denne artikel, skal være  

 indgivet inden en måned, efter at beslutningen eller henstillingen, alt efter  

 sin art, er meddelt eller offentliggjort. 
Artikel 34 
I tilfælde af annulation sender Domstolen sagen tilbage til Den Høje  

 Myndighed. Denne har pligt til at træffe de foranstaltninger, der er  

 nødvendige for at fuldbyrde annulationsafgørelsen. Har en virksomhed eller en  

 gruppe af virksomheder lidt en direkte og særlig skade som følge af en  

 beslutning eller henstilling, der af Domstolen er fundet behæftet med en  

 mangel, der begrunder ansvar for Fællesskabet, har Den Høje Myndighed pligt  

 til, under anvendelse af de beføjelser, der er tillagt den i henhold til  

 bestemmelser i denne Traktat, at træffe forholdsregler, der er egnet til at  

 sikre en rimelig genoprettelse af den skade, der er en direkte følge af den  

 annullerede beslutning eller henstilling, og til, om fornødent, at tilstå en  

 passende erstatning. 
Hvis Den Høje Myndighed undlader inden en rimelig frist at træffe de  

 forholdsregler, som fuldbyrdelsen af en annulationsafgørelse indebærer, kan  

 der anlægges erstatningssag for Domstolen. 
Artikel 35 
I tilfælde, hvor Den Høje Myndighed i henhold til en bestemmelse i denne  

 Traktat eller i gennemførelsesforordningen har pligt til at vedtage en  

 beslutning eller rette en henstilling, men ikke opfylder denne forpligtelse,  

 tilkommer det, alt efter omstændighederne, Staterne, Rådet eller  

 virksomhederne og organisationerne at indbringe sagen for Den Høje Myndighed.  


Det samme gælder, når Den Høje Myndighed i henhold til en bestemmelse i  

 denne Traktat eller i gennemførelsesforordningene er be- 

Fodnote3) fortsat. 

Artikel 32 b. 
»Til dommere og generaladvokater vælges personer, hvis uafhængighed  

 er uomtvistelig, og som i deres hjemland opfylder betingelserne for at  

 indtage de højeste dommerembeder, eller som er jurister, hvis faglige  

 kvaliflkationer er almindeligt anerkendt. De udnævnes af Medlemsstatemes  

 regeringer efter fælles overenskomst for et tidsrum af seks år. 
Hvert tredje år finder en delvis nybesættelse af dommerembederne sted. Der  

 afgår skiftevis en og to dommere. 
Hvert tredje år finder en delvis nybesættelse af generaladvokaternes  

 embeder sted. Der afgår skiftevis en og to generaladvokater. 
De afgående dommere og generaladvokater kan genudnævnes. 
Dommerne vælger af deres midte for et tidsrum af tre år Domstolens  

 præsident. Denne kan genvælges.« 
Artikel 32 c 
»Domstolen udnævner sin justitssekretær og træffer bestemmelse om  

 hans stilling.« 
Note slut 
føjet til at vedtage en beslutning eller rette en henstilling, men  

 undlader at gøre dette, og denne undladelse udgør magtfordrejning. 
Hvis Den Høje Myndighed ikke inden for en frist af to måneder har vedtaget  

 nogen beslutning eller rettet nogen henstilling, kan der inden for en frist  

 af en måned for Domstolen indbringes en sag vedrørende den stiltiende  

 beslutning om afslag, som anses at være en følge af denne passivitet. 
Artikel 36 
Inden Den Høje Myndighed træffer bestemmelse om en af de økonomiske  

 sanktioner eller fastsætter en af de tvangsbøder, der omhandles i denne  

 Traktat, skal den give vedkommende lejlighed til at fremsætte sine  

 bemærkninger. 
Domstolen har fuld prøvelsesret i sager vedrørende økonomiske sanktioner  

 og tvangsbøder, der er fastsat i henhold til bestemmelserne i denne Traktat.  


Klagerne kan på de i denne Traktats artikel 33, stk. 1, fastsatte vilkår  

 til støtte for deres sag påberåbe sig, at beslutninger og henstillinger, som  

 de påstås at have tilsidesat, lider af retlige mangler. 
Artikel 37 
Finder en Medlemsstat, at en handling eller en undladelse fra Den Høje  

 Myndigheds side i en bestemt sag er egnet til at fremkalde alvorlige og  

 varige forstyrrelser i dens økonomi, kan den indbringe sagen for Den Høje  

 Myndighed. 
Denne anerkender i påkommende tilfælde efter at have indhentet udtalelse  

 fra Rådet, at en sådan situation består, og træffer under hensyntagen til  

 Fællesskabets væsentlige interesser beslutning om de forholdsregler, der på  

 de i denne Traktat forudsete vilkår bør træffes for at bringe denne situation  

 til ophør. 
Når der i medfør af bestemmelserne i denne artikel for Domstolen  

 indbringes en sag angående denne beslutning eller angående en udtrykkelig  

 eller stiltiende beslutning, der afslår at anerkende, at den ovennævnte  

 situation består, tilkommer der Domstolen fuld prøvelsesret vedrørende  

 beslutningen. 
I annulationstilfælde påhviler det Den Høje Myndighed, inden for rammerne  

 af Domstolens afgørelse, at træffe beslutning om de forholdsregler, der skal  

 træffes i det i denne artikels andet stykke nævnte øjemed. 
Artikel 38 
Efter begæring af en af Medlemsstaterne eller af Den Høje Myndighed kan  

 Domstolen ophæve Rådets eller Forsamlingens afgørelser. 
Begæringen skal fremsættes inden for en frist af en måned efter  

 offentliggørelsen af Forsamlingens afgørelse eller meddelelsen af Rådets  

 afgørelse til Medlemsstaterne eller til Den Høje Myndighed. 
Til støtte for en sådan begæring kan alene påberåbes inkompetence eller  

 krænkelse af væsentlige formforskrifter. 
Artikel 39 
Indbringelse af sager for Domstolen har ingen opsættende virkning. 
Domstolen kan dog, såfremt den skønner at forholdene kræver det, udsætte  

 fuldbyrdelsen af den anfægtede beslutning eller henstilling. 
Den kan foreskrive alle andre nødvendige foreløbige foranstaltninger. 
Artikel 401) 
Med forbehold af bestemmelserne i artikel 34, stk. 1, har Domstolen  

 kompetence til på begæring af den skadelidte part at tilkende denne en  

 erstatning i penge, der skal betales af Fællesskabet, i tilfælde hvor skaden  

 er forårsaget ved en tjenstlig fejl fra Fælesskabets side under  

 gennemførelsen af denne Traktat. 
Domstolen har endvidere kompetence til at tilkende en erstatning, der  

 påhviler en af Fællesskabets funktionærer, i tilfælde hvor skaden er  

 forårsaget ved en personlig fejl fra dennes side under udøvelsen af hans  

 tjenstlige pligter. Såfremt den skadelidte part ikke har kunnet erholde denne  

 skadeserstatning af funktionæren, kan Domstolen pålægge Fællesskabet at  

 betale en passende godtgørelse. 
Alle øvrige mellem Fællesskabet og trediemand opståede tvistigheder, på  

 hvilke denne Traktats bestemmelser og gennemførelsesforskrifter ikke finder  

 anvendelse, skal indbringes for de nationale domstole. 
Note 

1) Ifølge art. 26 i Fusionstraktaten er art. 40 stk. 2 ophævet og  

 erstattet af følgende bestemmelse: 

»Domstolen har endvidere kompetence til at tilkende en erstatning,  

 der påhviler Fællesskabet, i tilfælde, hvor skaden er forårsaget ved en  

 personlig fejl begået af en i Fællesskabet ansat under udøvelsen af hans  

 tjenstlige pligter. De ansattes personlige ansvar over for Fællesskabet  

 fastsættes i den vedtægt eller i de ansættelsesvilkår, der gælder for  

 dem«. 
Artikel 41 
Alene Domstolen har kompetence til præjudicielt at træffe bestemmelse om  

 gyldigheden af Den Høje Myndigheds og Rådets afgørelser, såfremt der ved en  

 tvist for national domstol opstår spørgsmål herom. 
Artikel 42 
Domstolen har kompetence til at træffe afgørelse i henhold til en  

 voldgiftsbestemmelse, som indeholdes i en af Fællesskabet eller i en på dets  

 vegne indgået offentligretlig eller privatretlig aftale. 
Artikel 43 
Domstolen har komeptence til at træffe afgørelse i alle øvrige tilfælde,  

 der omhandles i en tillægsbestemmelse til denne Traktat. 
Den har ligeledes kompetence til at afgøre enhver tvistighed, der har  

 forbindelse med denne Traktats sagsområde, i tilfælde hvor en Medlemsstats  

 lovgivning tillægger den en sådan kompetence. 
Artikel 44 
Domstolens afgørelser kan fuldbyrdes inden for Medlemsstaternes område på  

 de i artikel 92 nedenfor fastsatte betingelser. 
Artikel 45 
Domstolens status fastsættes i en protokol, der er knyttet som bilag til  

 denne Traktat. 
Tredie afsnit 
Økonomiske og Sociale Bestemmelser 




Kapitel I 



 Almindelige bestemmelser  

Artikel 46 
Den Høje Myndighed kan til enhver tid rådføre sig med regeringerne, de  

 forskellige interesserede parter (virksomheder, arbejdstagere, forbrugere og  

 handlende) og deres organisationer såvel som med alle sagkyndige. 
Virksomhederne, arbejdstagerne, forbrugerne og de handlende samt deres  

 organisationer er berettiget til at forelægge Den Høje Myndighed forslag og  

 bemærkninger af enhver art vedrørende spørgsmål, som angår dem. 
For i overensstemmelse med de Fællesskabet pålagte opgaver at angive  

 retningslinjer til alle interesserede parter for deres virksomhed og for at  

 bestemme dens eget virke på de i denne Traktat fastsatte betingelser skal Den  

 Høje Myndighed i samråd med de ovennævnte organer: 

     1. løbende undersøge markedsudvikling og  

 pristendenser; 
     2. med regelmæssige mellemrum opstille vejledende  

 programmer for den påregnede udvikling af produktion, forbrug, udførsel og  

 indførsel; 
     3. med regelmæssige mellemrum angive generelle mål for  

 modernisering, orientering af fabrikationen på langt sigt og udvidelse af  

 produktionskapaciteten; 
     4. efter anmodning fra de pågældende regeringer  

 deltage i undersøgelse af mulighederne for i bestående industrier eller ved  

 indførelse af nye virkeområder at genbeskæftige den arbejdskraft, som er  

 blevet ledig på grund af udviklingen på markedet eller som følge af tekniske  

 omlægninger; 
     5. indhente de oplysninger, der er nødvendige for at  

 bedømme mulighederne for at forbedre arbejdstagernes livs- og arbejdsvilkår i  

 de industrier, som det har ansvaret for, og de farer, der truer disse  

 livsvilkår. 
Den offentliggør de generelle mål og programmerne efter at have forelagt  

 dem for Det rådgivende Udvalg. 
Den kan offentliggøre de ovennævnte undersøgelser og oplysninger. 
Artikel 47 
Den Høje Myndighed kan indhente de oplysninger, der er nødvendige for  

 gennemførelsen af dens opgaver. Den kan lade foretage de nødvendige  

 efterprøvelser. 
Den Høje Myndighed er forpligtet til ikke at give oplysninger om forhold,  

 som ifølge deres natur er tjenestehemmeligheder, navnlig oplysninger om  

 virksomheder og om deres forretningsforbindelser eller omkostningsforhold.  

 Med dette forbehold skal den offentliggøre alle oplysninger, som kan være til  

 nytte for regeringerne eller alle andre interesserede parter. 
Virksomheder, som unddrager sig forpligtelser, der er pålagt dem ved  

 beslutninger vedtaget i medfør af denne artikel, eller som bevidst meddeler  

 urigtige oplysninger, kan af Den Høje Myndighed pålægges bøder, som ikke kan  

 overstige 1 procent af den årlige omsætning, samt tvangsbøder, som ikke kan  

 overstige 5 procent af den gennemsnitlige daglige omsætning for hver dags  

 forsinkelse. 
Ethvert brud på tjenestehemmeligheden som begås af Den Høje Myndighed, og  

 som påfører et foretagende tab, kan give anledning til erstatningssøgsmål,  

 som anlægges for Domstolen i henhold til bestemmelserne i artikel 40. 
Artikel 48 
Virksomhedernes ret til at oprette organisationer berøres ikke ved denne  

 Traktat. Medlemsskab i disse organisationer skal være frivilligt. De kan  

 udøve enhver virksomhed, der ikke strider mod dcnne Traktats bestemmelser  

 eller mod Den Høje Myndigheds beslutninger eller henstillinger. 
I de tilfælde, hvor denne Traktat foreskriver, at der skal indhentes  

 udtalelse hos Det rådgivende Udvalg, er enhver organisation berettiget til at  

 tilstille Den Høje Myndighed sine medlemmers bemærkninger til den påtænkte  

 foranstaltning inden for de af Den Høje Myndighed fastsatte frister. 
For at få de nødvendige oplysninger og for at lette gennemførelsen af de  

 opgaver, der er betroet Den Høje Myndighed, henvender den sig normalt til  

 producentorganisationerne, forudsat at disse enten lader kvalificerede  

 repræsentanter for arbejdstagere og forbrugere have sæde i deres  

 styrelsesorganer eller i de ved dem oprettede rådgivende udvalg, eller at de  

 på enhver anden måde giver tilstrækkelig plads i deres organisation, for at  

 arbejdstagernes og forbrugernes interesser kan komme til udtryk. 
De i foregående stykke nævnte organisationer er forpligtede til at meddele  

 Den Høje Myndighed alle de oplysninger om deres virksomhed, som denne anser  

 for nødvendige. De i denne artikels andet stykke nævnte bemærkninger og de i  

 medfør af fjerde stykke givne oplysninger meddeles ligeledes den pågældende  

 regering af organisationerne. 



Kapitel II 



 Finansielle Bestemmelser  

Artikel 49 
Den Høje Myndighed er berettiget til at fremskaffe de til gennemførelsen  

 af dens opgaver nødvendige midler: 
- ved at lægge afgifter på produktionen af kul og stål; 
- ved at optage lån. 
Den kan modtage gaver. 
Artikel 50 

(1) Afgifterne tjener til dækning af: 

- de administrationsudgifter, der omtales i artikel 78; 
- den ikke tilbagebetalingspligtige hjælp, der omtales i artikel 56  

 vedrørende omstilling; 
- den del af ydelser vedrørende de af Den Høje Myndighed optagne lån, der  

 ikke dækkes af ydelser vedrørende dens udlån, samt eventuelle udbetalinger i  

 anledning af dens garantistillelse for lån, som er optaget direkte af  

 virksomhederne, når det drejer sig om de finansieringsmuligheder, der omtales  

 i artikel 54 og 56, og efter at der er trukket på reservefonden; 
- udgifter til fremme af den tekniske og økonomiske forskning i  

 overensstemmelse med betingelserne i artikel 55, stk. 2. 

(2) Afgifterne pålignes een gang om året de forskellige produkter efter  

 deres gennemsnitsværdi; dog kan afgifterne ikke overstige een procent, med  

 mindre Rådet på forhånd har givet tilladelse dertil ved afgørelse truffet med  

 to tredjedels flertal. Betingelserne for påligning og opkrævning fastsættes  

 ved en af Den Høje Myndighed vedtaget generel beslutning efter høring af  

 Rådet; kumulativ beskatning undgås så vidt muligt. 
(3) Den Høje Myndighed kan pålægge virksomheder, som ikke efterkommer  

 dens i medfør af denne artikel vedtagne beslutninger, forhøjelser på højst 5  

 procent for hvert kvartals forsinkelse. 

Artikel 51 

(1) De ved lån tilvejebragte midler må af Den Høje Myndighed kun anvendes  

 til at bevilge lån. 

Den Høje Myndigheds optagelse af lån på Medlemsstaternes markeder er  

 underkastet de på disse markeder gældende forskrifter. 
Hvis Den Høje Myndighed anser Medlemsstaters garanti for nødvendig for  

 optagelsen af visse lån, henvender den sig til den eller de pågældende  

 regeringer efter at have rådført sig med Rådet; ingen Stat er forpligtet til  

 at yde garanti. 

(2) På de i artikel 54 anførte betingelser kan Den Høje Myndighed yde  

 garanti for lån, som bevilges virksomhederne direkte af trediemand. 
(3) Den Høje Myndighed kan udforme sine udlåns- eller garantibetingelser  

 med henblik på at anlægge en reservefond udelukkende bestemt til at  

 formindske de i artikel 50, stk. (1), tredie led, omtalte eventuelle  

 afgifter; de således opsamlede beløb må ikke anvendes til ydelse af nogen  

 form for lån til virksomheder. 
(4) Den Høje Myndighed udøver ikke selv den bankvirksomhed, der hænger  

 sammen med dens finansieringsopgaver. 

Artikel 52 
Medlemsstaterne træffer alle hensigtsmæssige forholdsregler med henblik  

 på, inden for de i artikel 79, stk. 1, nævnte områder og inden for rammerne  

 af de for handelsmæssige betalinger vedtagne regler, at sikre overførslen af  

 penge hidrørende fra afgifter, finansielle sanktioner og tvangsbøder samt fra  

 reservefonden, i det omfang dette er nødvendigt for deres anvendelse til de i  

 denne Traktat bestemte for mål. 
De nærmere regler for overførsler, såvel mellem Medlemsstaterne indbyrdes  

 som til tredieland, der følger af andre finansielle operationer udført af Den  

 Høje Myndighed eller under dens garanti, fastsættes ved aftale mellem Den  

 Høje Myndighed og de pågældende Medlemsstater eller de kompetente organer,  

 uden at en Medlemsstat, hvor særlige valutabestemmelser er gældende, dog er  

 forpligtet til at sikre overførsler, for hvilke den ikke udtrykkeligt har  

 påtaget sig forpligtelser. 
Artikel 53 
Med forbehold af bestemmelserne i artikel 58 og kapitel V, afsnit III kan  

 Den Høje Myndighed: 

a) efter høring af Det rådgivende Udvalg og af Rådet, på betingelser, som  

 den selv fastsætter, og under dens kontrol godkende indførelse af finansielle  

 ordninger af enhver art, som er fælles for flere virksomheder, og som den  

 anser for nødvendige for udførelsen af de i artikel 3 fastsatte opgaver og  

 forenelige med denne Traktats bestemmelser, navnlig artikel 65; 
b) efter samstemmende og enstemmigt vedtaget udtalelse fra Rådet, selv  

 indføre finansielle ordninger af enhver art, som tjener samme formål. 

Om ordninger af samme art, som indføres eller opretholdes af  

 Medlemsstaterne, skal meddelelse gives til Den Høje Myndighed, som efter at  

 have rådført sig med Det rådgivende Udvalg og Rådet retter de nødvendige  

 henstillinger til de pågældende Stater, i tilfælde af at sådanne ordninger  

 helt eller delvis strider mod denne Traktats anvendelse. 




Kapitel III 



 Investeringer og finansiel støtte  

Artikel 54 
Den Høje Myndighed kan lette gennemførelsen af investeringsprogrammer ved  

 at yde lån til virksomhederne eller give garanti for andre lån, som optages  

 af disse. 
Efter samstemmende og enstemmigt vedtaget udtalelse fra Rådet kan Den Høje  

 Myndighed på de samme måder støtte finansieringen af arbejder og anlæg, som  

 direkte og i første række bidrager til at forøge produktionen, sænke  

 kostprisen eller lette afsætningen af varer inden for dens kompetenceområde.  


Med henblik på at fremme en koordineret udvikling af investeringerne kan  

 Den Høje Myndighed i overensstemmelse med bestemmelserne i artikel 47 kræve  

 på forhånd at blive underrettet om individuelle programmer, enten ved en  

 særlig til vedkommende virksomhed rettet opfordring, eller ved en beslutning,  

 som angiver arten og omfanget af de programmer, der skal gives underretning  

 om. 
Efter at Den Høje Myndighed har givet de pågældende enhver adgang til af  

 fremsætte bemærkninger, kan den inden for rammerne af de i artikel 46 angivne  

 generelle mål afgive en begrundet udtalelse om disse programmer. På begæring  

 af den pågældende virksomhed er den forpligtet til at afgive en sådan  

 udtalelse. Den Høje Myndighed giver den pågældende virksomhed meddelelse om  

 udtalelsen og bringer den til dennes regerings kundskab. Listen over  

 udtalelser offentliggøres. 
Hvis Den høje Myndighed finder, at finansieringen af et program eller  

 driften af de anlæg, som indgår i dette, ville medføre subsidier,  

 støtteordninger, beskyttelsesforanstaltninger eller forskelsbehandling, som  

 strider mod denne Traktat, gælder den af denne grund afgivne ugunstige  

 udtalelse som beslutning i den i artikel 14 anførte betydning og medfører  

 forbud for den pågældende virksomhed mod at artvende andre end sine egne  

 midler ved gennemførelsen af dette program. 
Den Høje Myndighed kan over for virksomheder, som ikke overholder det i  

 foranstående stykke omtalte forbud, pålægge bøder, som højst kan andrage det  

 ved gennemførelsen af programmet uretmæssigt anvendte beløb. 
Artikel 55 

(1) Den Høje Myndighed skal fremme den tekniske og økonomiske forskning,  

 som har betydning for produktionen og udvikling af forbruget af kul og stål  

 samt arbejdssikkerheden i disse industrier. Den etablerer med henblik herpå  

 et formålstjenligt samarbejde mellem de eksisterende forskningssteder. 
(2) Efter at have indhentet udtalelse fra Det rådgivende Udvalg kan Den  

 Høje Myndighed tilskynde til og lette sådan forskning, idet den 
a) enten udvirker, at de pågældende virksomheder foretager en fælles  

 finansiering; 
b) eller dertil benytter de vederlagsfrit modtagne midler; 
c) eller, efter samstemmende udtalelse fra Rådet bevilger midler  

 hidrørende fra de i artikel 50 omhandlede afgifter, uden at det i nævnte  

 artikels stk. 2 nævnte maksimumsbeløb dog må overskrides. 

Resultaterne af den i henhold til litra b) og c) finansierede forskning  

 skal stilles til rådighed for alle interesserede parter inden for  

 Fællesskabet. 

(3) Den Høje Myndighed afgiver udtalelser af enhver art, der tjener til  

 at udbrede tekniske forbedringer, navnlig for så vidt angår udveksling af  

 patenter og udstedelse af licenser på udnyttelse. 

Artikel 561) 

(1) Hvis indførelsen af nye tekniske metoder eller hjælpemidler inden for  

 rammerne af Den Høje Myndigheds generelle målsætning har til følge, at  

 behovet for arbejdskraft i kul- og stålindustrien formindskes i usædvanligt  

 omfang, der i et eller flere områder medfører særlige vanskeligheder for  

 genbeskæftigelsen af den ledigblevne arbejdskraft, og når begæring derom  

 fremsættes af de pågældende regeringer: 
a) indhenter Den Høje Myndighed udtalelse fra Det rådgivende Udvalg;  


b) kan den i henhold til bestemmelserne i artikel 54, enten i de  

 industrier, som hører under dens kompetece, eller, efter samstemmende  

 udtalelse fra Rådet, i enhver anden industri lette finansieringen af de af  

 den godkendte programmer med henblik på at skabe nye virkeområder, som er  

 økonomisk sunde og egnede til at sikre en produktiv genbeskæftigelse af den  

 ledigeblevne arbejdskraft; 
c) yder den hjælp uden tilbagebetalingspligt med henblik på at bidrage:  



- til betaling af ydelser, som gør det muligt for arbejdskraften at  

 afvente genansættelse; 
- til at yde tilskud til arbejdstagere for omkostninger i forbindelse med  

 ny ansættelse; 
- til finansiering af omskoling af arbejdstagere, som må skifte  

 beskæftigelse. 
Den Høje Myndighed gør ydelse af hjælp uden tilbagebetalingspligt afhængig  

 af, at vedkommende Stat betaler et mindst lige så stort særligt bidrag,  

 medmindre Rådet med to tredjedels flertal tillader en fravigelse. 

(2) Hvis dybtgående ændringer i afsætningsvilkårene inden for kul- og  

 stålindustrien, som ikke umiddelbart står i forbindelse med oprettelsen af  

 def fælles marked, tvinger enkelte virksomheder til definitivt at indstille,  

 indskrænke eller ændre driften, og når begæring derom fremsættes af de  

 pågældende regeringer, kan Den Høje Myndighed: 
a) i henhold til bestemmelserne i artikel 54, enten i de industrier, som  

 hører under dens kompetence, eller, efter samstemmende udtalelse fra Rådet, i  

 enhver anden industri lette finansieringen af de af den godkendte programmer  

 med henblik på at skabe nye virkeområder, som er økonomisk sunde, eller af  

 omlægning af virksomheder, der er egnede til af sikre en produktiv  

 genbeskæftigelse af den ledigblevne arbejdskraft; 
b) yde hjælp uden tilbagebetalingspligt med henblik på at bidrage: 

- til betaling af ydelser, som gør det muligt for arbejdstagere at afvente  

 genansættelse; 
- til gennem ydelser til virksomhederne at sikre deres personales  

 aflønning under midlertidig orlov, der nødvendiggøres af en ændring af deres  

 aktivitet; 
- til at yde tilskud til arbejdstagere for omkostninger i forbindelse med  

 ny ansættelse; 
- til finansiering af omskoling af arbejdstagere, som må skifte  

 beskæftigelse. 
Den Høje Myndighed gør ydelse af hjælp uden tilbagebetalingspligt afhængig  

 af, at vedkommende Stater betaler et mindst lige så stort særligt bidrag,  

 medmindre Rådet med to tredjedels flertal tillader en fravigelse. 
Note 

1) Den tidligere artikel 56 omfattede kun det første stykke af den  

 nuværende artikel 56. 

Den nye formulering af artikel 56 skyldes en ændring, som blev foreslået  

 af Den Høje Myndighed og Det Særlige Ministerråd den 26. januar 1960 på de i  

 Traktatens artikel 95, stk. 3 fastsatte betingelser, og som den 4. marts 1960  

 af Domstolen fandtes stemmende med bestemmelserne i artikel 95, stk. 3 og 4,  

 og som blev godkendt af Europa-Parlamentet på dettes møde den 29. marts 1960  

 (se De europæiske Fællesskabers Tidende nr. 33 af 16. maj 1960, side 781/60).  






Kapitel IV 



 Produktion  

Artikel 57 
På det produktionsmæssige område benytter Den Høje Myndighed fortrinsvis  

 de indirekte virkemidler, der står til dens rådighed, såsom: 
- samarbejde med regeringerne for at regulere eller øve indflydelse på  

 forbruget i almindelighed, og navnlig det offentliges forbrug; 
- indgreb med hensyn til priser og handelspolitik, således som fastsat i  

 denne Traktat. 
Artikel 58 

(1) Er Den Høje Myndighed i tilfælde af nedgang i efterspørgslen af den  

 opfattelse, at Fællesskabet står over for en åbenbar kriseperiode, og at de i  

 artikel 57 angivne virkemidler ikke gør det muligt at imødegå denne  

 situation, skal den efter at have indhentet udtalelse fra Det rådgivende  

 Udvalg og med Rådets samtykke indføre et kvotesystem for produktionen, om  

 fornødent med samtidig anvendelse af de i artikel 74 angivne  

 foranstaltninger. 

Tager Den Høje Myndighed ikke skridt hertil, kan en Medlemsstat henvende  

 sig til Rådet, som efter enstemmig afgørelse kan pålægge Den Høje Myndighed  

 at indføre kvotasystem. 

(2) På grundlag af undersøgelser, foretaget i samarbejde med  

 virksomhederne og deres organisationer, fastsætter Den Høje Myndighed  

 kvoterne på et rimeligt grundlag under hensyntagen til de i artikel 2, 3 og 4  

 nævnte principper. Den kan navnlig regulere virksomhedernes  

 kapacitetsudnyttelse ved passende afgifter på de mængder, som overskrider et  

 referenceniveau fastsat ved generel beslutning. 

De således tilvejebragte beløb anvendes til at understøtte virksomheder,  

 hvis produktionstempo bliver langsommere end det fastsatte mål, navnlig med  

 henblik på så vidt muligt at sikre opretholdelse af beskæftigelsen i disse  

 virksomheder. 

(3) Kvotasystemet bringes til ophør efter forslag til Rådet fra Den Høje  

 Myndighed, efter at denne har indhentet udtalelse fra Det rådgivende Udvalg,  

 eller fra en af Medlemsstaternes regeringer, medmindre Rådet træffer anden  

 beslutning, med enstemmighed, når forslaget fremsættes af Den Høje Myndighed,  

 og med simpelt flertal, når det fremsættes af en regering. Kvotasystemets  

 ophør skal bekendtgøres af Den Høje Myndighed. 
(4) Den Høje Myndighed kan pålægge virksomheder, som overtræder de i  

 medfør af denne artikel trufne beslutninger, bøder op til et beløb svarende  

 til værdien af den uretmæssige produktion. 

Artikel 59 

(1) Fastslår Den Høje Myndighed efter at have rådført sig med Det  

 rådgivende Udvalg, at Fællesskabet står overfor en alvorlig mangelsituation,  

 for så vidt angår enkelte eller alle de under dens kompetence hørende  

 produkter, og at de i artikel 57 angivne virkemidler ikke er tilstrækkelige  

 til at imødegå denne situation, skal den forelægge spørgsmålet for Rådet, og  

 såfremt dette ikke enstemmigt beslutter andet, foreslå det de nødvendige  

 foranstaltninger. 

Tager Den Høje Myndighed ikke skridt hertil, kan en af Medlemsstaterne  

 henvende sig til Rådet, som ved en enstemmig beslutning kan fastslå, at den  

 ovennævnte situation foreligger. 

(2) Rådet træffer med enstemmighed på forslag af Den Høje Myndighed, og i  

 samråd med denne, beslutning, dels om anvendelsesprioriteringen, dels om  

 fordelingen af Fællesskabets ressourcer af kul og stål mellem de under dets  

 kompetence hørende industrier, eksport og øvrige forbrug. 

I overensstemmelse med den således fastsatte anvendelsesprioritering  

 opstiller Den Høje Myndighed efter at have rådført sig med vedkommende  

 virksomheder de fabrikationsprogrammer, som virksomhederne skal gennemføre.  



(3) I mangel af Rådets enstemmige beslutning angående de i stk. (2)  

 omhandlede foranstaltninger, foretager Den Høje Myndighed selv fordelingen af  

 Fællesskabets produktion mellem Medlemsstaterne i overensstemmelse med  

 forbrug og udførsel og uafhængigt af produktionsstederne. 

I den enkelte Medlemsstat sker fordelingen af de af Den Høje Myndighed  

 tildelte mængder under regeringens ansvar, dog således at de til andre  

 Medlemsstater bestemte leverancer ikke berøres, og under forbehold af, at der  

 holdes samråd med Den Høje Myndighed for så vidt angår de til udførsel og til  

 drift af kul- og stålindustrien bestemte mængder. 
Hvis den af en regering til udførsel afsatte del er mindre end den mængde,  

 der er lagt til grund for beregningen af den samlede tildeling til den  

 pågældende Medlemsstat, skal Den Høje Myndighed ved senere fordeling i det  

 omfang, det er nødvendigt på ny fordele de således til forbrug frigjorte  

 mængder mellem Medlemsstaterne. 
Hvis den af en regering til kul- og stålindustriens drift afsatte del  

 reduceres tilsvarende, og dette medfører en nedgang i en af Fællesskabets  

 produktionsgrene, skal tildelingen til den pågældende Stat af tilsvarende  

 produkter ved næste fordeling nedsættes med en mængde, der svarer til den  

 således forårsagede nedgang i produktionen. 

(4) I alle tilfælde påhviler det Den Høje Myndighed, på grundlag af  

 undersøgelser, foretaget i samarbejde med virksomhederne og disses  

 organisationer, på retfærdig måde mellem virksomhederne at fordele de  

 mængder, som er tildelt de under dens kompetence hørende industrier. 
(5) I den situation, som er beskrevet i denne artikels stk. (I), kan  

 indførelse i samtlige Medlemsstater af restriktioner med hensyn til udførsel  

 til tredieland besluttes af Den Høje Myndighed i henhold til bestemmelserne i  

 artikel 57 efter samråd med Det rådgivende Udvalg og efter samstemmende  

 udtalelse fra Rådet, eller, hvis Den Høje Myndighed ikke tager skridt hertil,  

 af Rådet, der træffer enstemmig beslutning efter forslag fra en regering.  


(6) Den Høje Myndighed kan ophæve den i medfør af denne artikel indførte  

 ordning efter samråd med Det rådgivende Udvalg og Rådet. Den kan ikke  

 tilsidesætte en negativ udtalelse fra Rådet, når denne udtalelse er vedtaget  

 enstemmigt. 

Såfremt Den Høje Myndighed ikke tager skridt hertil, kan Rådet ved  

 enstemmig beslutning ophæve denne ordning. 

(7) Den Høje Myndighed kan pålægge virksomheder, der overtræder de i  

 medfør af denne artikel trufne beslutninger, bøder, hvis beløb ikke kan  

 overstige det dobbelte af værdien af de produktioner eller de leverancer, som  

 er foreskrevet men ikke udført, eller som er anvendt til andet end deres  

 rette formål. 





Kapitel V 



 Priser  

Artikel 60 

(1) Hvad angår priser er alle fremgangsmåder, som strider mod artikel 2,  

 3 og 4 forbudt, navnlig: 

- illoyal konkurrence, i særdeleshed rent midlertidige og rent lokalt  

 begrænsede prisnedsættelser, der sigter på at opnå en monopolstilling inden  

 for det fælles marked; 
- forskelsbehandling, som indebærer at en sælger på det fælles marked  

 anvender ulige vilkår for forretninger af samme art, navnlig afhængigt af  

 købernes nationalitet. 
Den Høje Myndighed kan ved beslutninger, som træffes efter at der er  

 indhentet udtalelse fra Det rådgivende Udvalg og Rådet, angive de  

 fremgangsmåder, der skal omfattes af dette forbud. 

(2) Med henblik på ovennævnte mål 
a) skal prislister og salgsbetingelser, som virksomhederne anvender på  

 det fælles marked, offentliggøres i det omfang og i den form, som Den Høje  

 Myndighed foreskriver efter at have indhentet udtalelse fra Det rådgivende  

 Udvalg; finder Den Høje Myndighed, at en virksomheds valg af udgangssted for  

 opstilling af dens prislister er unormalt, og særlig når dette valg åbner  

 mulighed for omgåelse af bestemmelserne i litra b), retter den passende  

 henstillinger til denne virksomhed; 
b) må de anvendte former for prisnotering ikke have den virkning, at der  

 i de priser, en virksomhed praktiserer på det fælles marked, når disse  

 sammenholdes med den tilsvarende værdi ud fra det sted, som er valgt for  

 opstillingen af dens prisliste, indføres: 

- forhøjelser i forhold til den pris, som er anført i den pågældende  

 prisliste for en tilsvarende forretning; 
- eller afslag i denne pris, der overstiger: 
- enten den størrelse, der gør det muligt at bringe det fremsatte tilbud  

 på linje med den prisliste, som er opstillet ud fra et andet sted, der giver  

 køberen de mest gunstige betingelser på leveringsstedet; 
- eller de grænser, som for hver enkelt produktkategori, under eventuel  

 hensyntagen til produkternes oprindelse og bestemmelse, er fastsat ved  

 beslutninger truffet af Den Høje Myndighed efter udtalelse fra Det rådgivende  

 Udvalg. 
Disse beslutninger træffes, når de forekommer nødvendige for at undgå  

 forstyrrelser på det samlede fælles marked eller på en del af dette, eller  

 skævheder, som måtte følge af en uoverensstemmelse mellem de former for  

 prisnotering, der benyttes for et produkt og for de råstoffer, som bruges til  

 dets fremstilling. De er ikke til hinder for, at virksomhederne bringer deres  

 tilbud på linje med de betingelser, der tilbydes af virksomheder uden for  

 Fællesskabet, forudsat at sådanne transaktioner anmeldes til Den Høje  

 Myndighed, som i tilfælde af misbrug kan begrænse eller inddrage de  

 pågældende virksomheders adgang til at benytte sig af denne  

 undtagelsesbestemmelse. 
Artikel 61 
På grundlag af undersøgelser, som Den Høje Myndighed har foretaget sammen  

 med virksomhederne og deres organisationer i henhold til bestemmelserne i  

 artikel 46, stk. 1 og artikel 48, stk. 3, og efter at have rådført sig med  

 Det rådgivende Udvalg og Rådet angående disse foranstaltningers  

 hensigtsmæssighed og det prisniveau, de medfører, kan den for et eller flere  

 af de produkter, som er undergivet dens kompetence, fastsætte: 

a) højestepriser inden for det fælles marked, hvis den finder, at en  

 sådan beslutning er nødvendig for at nå de i artikel 3, navnlig litra c)  

 nævnte mål; 
b) mindstepriser inden for det fælles marked, hvis den finder, at en  

 åbenbar krise består eller er overhængende, og at en sådan beslutning er  

 nødvendig for at nå de i artikel 3 nævnte mål; 
c) mindste- og højestepriser for udførsel, efter af den har rådført sig  

 med de pågældende virksomheders organisationer eller med virksomhederne selv,  

 og under former, som er tilpasset efter forholdene på de udenlandske  

 markeder, hvis en sådan indgriben kan ske under effektiv kontrol og findes  

 nødvendig såvel på grund af de farer, markedssituationen har skabt for  

 virksomhederne, som for i de internationale økonomiske forbindelser at fremme  

 det i artikel 3, litra f) angivne mål, og, i tilfælde af fastsættelse af  

 mindstepriser, under forbehold af anvendelse af bestemmelserne i artikel 60,  

 stk. 2, sidste afsnit. 

Ved fastsættelsen af priser skal Den Høje Myndighed tage hensyn til  

 nødvendigheden af at sikre kul- og stålindustriens samt  

 forbrugerindustriernes konkurrencedygtighed i overensstemmelse med de i  

 artikel 3, litra c) angivne principper. 
Såfremt Den Høje Myndighed i de ovennævnte situationer ikke tager  

 initiativet, kan en Medlemsstats regering henvende sig til Rådet, som ved  

 beslutning vedtaget med enstemmighed kan opfordre Den Høje Myndighed til at  

 fastsætte sådanne højeste- eller mindstepriser. 
Artikel 62 
Når Den Høje Myndighed anser det for at være den bedst egnede måde til at  

 undgå, at kulprisen kommer til at ligge på niveau med produktionsprisen i de  

 miner, som er dyrest at drive, men hvis fortsatte drift midlertidigt anses  

 for nødvendig for udførelsen af de i artikel 3 angivne opgaver, kan den,  

 efter udtalelse fra Det rådgivende Udvalg give tilladelse til  

 udligningsbetalinger: 
- mellem virksomheder inden for samme minedistrikt, for hvilke der gælder  

 samme prislister; 
- efter høring af Rådet, mellem virksomheder beliggende i forskellige  

 minedistrikter. 
De nævnte udligningsbetalinger kan desuden indføres på de i artikel 53  

 anførte betingelser. 
Artikel 63 

(1) Hvis Den Høje Myndighed konstaterer, at købere systematisk udøver  

 forskelsbehandling, især i medfør af klausuler, som gælder for  

 handelskontrakter, der indgås af organer under det offentlige, retter den de  

 fornødne henstillinger til de pågældende regeringer. 
(2) Den Høje Myndighed kan i den udstrækning, den finder det nødvendigt,  

 bestemme: 
a) at virksomhederne skal udforme deres salgsbetingelser på en sådan  

 måde, at deres købere og kommissionærer forpligter sig til at overholde de  

 regler, som er fastsat af Den Høje Myndighed i medfør af bestemmelserne i  

 dette kapitel; 
b) at virksomhederne skal gøres ansvarlige for misligholdelse af de  

 således indgåede forpligtelser, som begås af deres direkte agenter eller af  

 kommissionærer, der handler for disse virksomheders regning. 

Den kan, når en køber misligholder de således indgåede forpligtelser,  

 begrænse Fællesskabets virksomheders ret til at handle med den pågældende  

 køber, og dette i et omfang, som i gentagelsestilfælde kan indebære et  

 midlertidigt forbud. I dette tilfælde kan køberen, uden at bestemmelserne i  

 artikel 33 berøres heraf, indbringe sagen for Domstolen. 

(3) Den Høje Myndighed er endvidere bemyndiget til at rette alle  

 formålstjenlige henstillinger til de pågældende Medlemsstater for at sikre,  

 at enhver virksomhed eller ethvert organ, som beskæftiger sig med  

 distribution af kul og stål, overholder de i medfør af artikel 60, stk. (1)  

 fastsatte regler. 

Artikel 64 
Den Høje Myndighed kan pålægge virksomheder, der overtræder bestemmelserne  

 i dette kapitel eller de beslutninger, som træffes for at bringe dem til  

 udførelse, bøder op til det dobbelte af værdien af de i strid hermed  

 foretagne salg. I gentagelsestilfælde fordobles det ovenfor nævnte  

 maksimumsbeløb. 




Kapitel VI 



 Karteller og koncentrationer  

Artikel 65 

(1) Alle aftaler mellem virksomheder, alle vedtagelser inden for  

 virksomheders organisationer og alle former for samordnet praksis, som har  

 til formål direkte eller indirekte at hindre, begrænse eller fordreje den  

 normale konkurrence på det fælles marked, er forbudt, navnlig sådanne, som  

 består i: 
a) fastsættelse eller bestemmelse af priser; 
b) begrænsning af eller kontrol med produktion, teknisk udvikling eller  

 investeringer; 
c) opdeling af markeder, produkter, aftagere eller forsyningskilder.  


(2) For så vidt angår bestemte produkter, tillader Den Høje Myndighed dog  

 aftaler om specialisering eller om fælles indkøb eller salg, hvis den finder,  


a) at denne specialisering eller disse fælles indkøb eller salg vil  

 bidrage til en mærkbar forbedring af produktionen eller fordelingen af de  

 nævnte produkter. 
b) at den pågældende aftale er væsentlig for at opnå disse virkninger  

 uden at være af mere restriktiv karakter end dens formål kræver, og 
c) at aftalen ikke kan sætte de pågældende virksomheder i stand til at  

 bestemme priserne på det fælles marked for en væsentlig del af de pågældende  

 produkter, til at kontrollere eller indskrænke produktionen eller  

 afsætningsmulighederne heraf, eller til at holde disse produkter uden for en  

 egentlig konkurrence fra andre virksomheder på det fælles marked. 

Hvis Den Høje Myndighed finder, at visse aftaler efter deres natur og  

 virkninger er fuldstændigt analoge med de ovennævnte aftaler, navnlig under  

 hensyn til anvendelsen af dette stykke på distributionsvirksomheder, tillader  

 den ligeledes disse aftaler, når den konstaterer, at de opfylder samme  

 betingelser. 
Tilladelser kan gives på bestemte betingelser og for et begrænset tidsrum.  

 I dette tilfælde fornyer Den Høje Myndighed tilladelsen en eller flere gange,  

 når den finder, at forudsætningerne i litra a)-c) ovenfor fortsat er til  

 stede på fornyelsestidspunktet. 
Den Høje Myndighed tilbagekalder tilladelsen eller ændrer dens indhold,  

 hvis den finder, at aftalen som følge af en ændring af forholdene ikke  

 længere svarer til de ovenfor anførte forudsætninger, eller at de faktiske  

 følger af denne aftale eller dens anvendelse strider mod forudsætningerne for  

 meddelelsen af tilladelsen. 
Beslutninger, hvorved en tilladelse gives, fornyes, ændres, afslås eller  

 tilbagekaldes, samt begrundelserne herfor skal offentliggøres, uden at de i  

 artikel 47, stk. 2, foreskrevne begrænsninger finder anvendelse i sådanne  

 tilfælde. 

(3) I medfør af bestemmelserne i artikel 47 kan Den Høje Myndighed  

 indhente alle oplysninger, der er nødvendige for at anvende denne artikel  

 enten ved en særlig anmodning, der rettes til de pågældende, eller ved en  

 forordning, der angiver arten af de aftaler, vedtagelser eller  

 fremgangsmåder, der skal anmeldes for den. 
(4) Aftaler eller vedtagelser, der er forbudt i medfør af denne artikels  

 stk. (1) er uden videre ugyldige og kan ikke påberåbes ved nogen domstol i  

 Medlemsstaterne. 

Under forbehold af adgang til at indbringe søgsmål for Domstolen har alene  

 Den Høje Myndighed kompetence til at udtale sig om overensstemmelsen mellem  

 de nævnte aftaler eller vedtagelser og bestemmelserne i denne artikel. 

(5) Virksomheder, som har indgået en aftale, der uden videre er ugyldig,  

 eller som ved at benytte voldgift, konventionalbøder, boykot eller ethvert  

 andet middel har anvendt eller forsøgt at anvende en sådan ugyldig aftale  

 eller vedtagelse eller en aftale, hvortil godkendelse er blevet nægtet eller  

 tilbagekaldt, eller som har opnået en tilladelse ved bevidst at fremsætte  

 falske eller fordrejede oplysninger, eller som anvender fremgangsmåder, der  

 strider mod bestemmelserne i stk. (1), kan af Den Høje Myndighed ikendes  

 bøder eller tvangsbøder, der højst må være lig med det dobbelte af  

 omsætningen for de produkter, som vedrøres af den aftale, vedtagelse eller  

 fremgangsmåde, der strider mod bestemmelserne i dette stykke, dog således at  

 det ovenfor fastsatte maksimum, når formålet har været at begrænse  

 produktionen, den tekniske udvikling eller investeringerne, i tilfælde af  

 bøder kan sættes op til 10 procent af de pågældende virksomheders  

 årsomsætning og i tilfælde af tvangsbøder op til 20 procent af den daglige  

 omsætning. 

Artikel 66 

(1) Med forbehold af bestemmelserne i stk. (3), er enhver transaktion,  

 som inden for de i artikel 79, stk. (1) nævnte områder direkte eller  

 indirekte og foranlediget af en person eller virksomhed eller af en gruppe af  

 personer eller virksomheder fører til en virksomhedskoncentration, hvoraf  

 mindst een falder ind under artikel 80, betinget af Den Høje Myndigheds  

 forhåndstilladelse uanset om transaktionen angår et og samme produkt eller  

 forskellige produkter, eller gennemføres ved fusion, erhvervelse af aktier  

 eller anparter, aktiver, lån, kontrakt eller anden form for kontrol. Med  

 henblik på anvendelsen af de foranstående bestemmelser, fastsætter Den Høje  

 Myndighed efter høring af Rådet i en forordning hvilke forhold, der udgør  

 kontrol med en virksomhed. 
(2) Den Høje Myndighed giver den i foregående stykke omtalte tilladelse,  

 hvis den finder, at den påtænkte transaktion, for så vidt angår det eller dem  

 af de pågældende produkter, der hører under dens kompetence, ikke sætter  

 vedkommende personer eller virksomheder i stand til: 

- at bestemme priserne, at kontrollere eller indskrænke produktionen eller  

 distributionen eller at hindre opretholdelsen af en egentlig konkurrence på  

 en betydelig del af markedet for disse produkter; 
- eller at unddrage sig de konkurrenceregler, der følger af anvendelsen af  

 denne Traktat, navnlig ved at skabe en kunstig fortrinsstilling, som medfører  

 en væsentlig fordel i adgangen til forsyningskilderne og  

 afsætningsmarkederne. 
Ved bedømmelsen af dette forhold skal Den Høje Myndighed i  

 overensstemmelse med princippet om ikke-forskelsbehandling i artikel 4, litra  

 b) tage hensyn til betydningen af de inden for Fællesskabet bestående  

 virksomheder af samme art i det omfang, den finder dette berettiget for at  

 undgå eller udligne de ulemper, der følger af ulige konkurrencevilkår. 
Den Høje Myndighed kan gøre denne tilladelse afhængig af enhver  

 betingelse, som den finder egnet til opnåelse af de i dette stykke nævnte  

 mål. 
Før Den Høje Myndighed udtaler sig om en transaktion, der vedrører  

 virksomheder, hvoraf mindst een ikke falder ind under bestemmelserne i  

 artikel 80, indhenter den den pågældende regerings kommentarer. 

(3) Den Høje Myndighed undtager fra kravet om forhåndstilladelse de  

 former for transaktioner, som den, under hensyn til betydningen af de aktiver  

 eller virksomheder, de angår, i forbindelse med arten af den koncentration,  

 de bringer i stand, finder må være i overensstemmelse med de i stk. (2)  

 krævede betingelser. Den forordning, der udstedes med virkning efter Rådets  

 samstemmende udtalelse, fastsætter ligeledes de betingelser, som denne  

 undtagelse er afhængig af. 
(4) Under forbehold af anvendelsen af artikel 47 over for de  

 virksomheder, der hører under Den Høje Myndigheds kompetence, kan den enten  

 ved en forordning, der udstedes efter høring af Rådet, og som nærmere angiver  

 arten af de transaktioner, der skal anmeldes til Den Høje Myndighed, eller  

 ved en særlig forespørgsel rettet til vedkommende i henhold til denne  

 forordning, afkræve fysiske eller juridiske personer, der har erhvervet eller  

 sammensluttet eller som skal erhverve eller sammenslutte de pågældende  

 rettigheder eller aktiver, alle de oplysninger, som er nødvendige ved  

 anvendelsen af denne artikel på transaktioner, der kunne have den i stk. (1)  

 nævnte virkning. 
(5) Skulle der blive etableret en koncentration, som efter Den Høje  

 Myndigheds mening er gennemført i strid med bestemmelserne i stk. (1), men  

 ikke desto mindre opfylder de i stk. (2) fastsatte vilkår, betinger den  

 godkendelsen af denne koncentration af, at de personer, som har erhvervet  

 eller sammensluttet de pågældende rettigheder eller aktiver, indbetaler den i  

 stk. (6), andet afsnit, omhandlede bøde, dog således at beløbet ikke må være  

 mindre end halvdelen af det maksimalbeløb, der er fastsat i det omtalte  

 afsnit, i tilfælde, hvor det tydeligt fremgår, at der skulle ansøges om  

 tilladelse. I mangel af denne indbetaling anvender Den Høje Myndighed de  

 herefter nævnte forholdsregler på koncentrationer, som findes retsstridige.  



Skulle der blive etableret en koncentration, som efter Den Høje Myndigheds  

 mening ikke kan opfylde de generelle eller særlige betingelser, der kræves  

 for en tilladelse i henhold til stk. (2), konstaterer Den Høje Myndighed ved  

 en begrundet beslutning den retsstridige karakter af denne koncentration og  

 beordrer, efter at have givet de pågældende lejlighed til at fremsætte deres  

 bemærkninger, deling af de uretmæssigt sammensluttede virksomheder eller  

 aktiver, eller ophør af den fælles kontrol, samt enhver anden forholdsregel,  

 som den finder egnet til at genoprette den uafhængige drift af de pågældende  

 virksomheder eller den uafhængige udnyttelse af de pågældende aktiver samt  

 til at genindføre normale konkurrencevilkår. Enhver direkte interesseret har  

 adgang til at indbringe en sag vedrørende disse beslutninger på de i artikel  

 33 fastsatte betingelser. Som afvigelse fra nævnte artikel har Domstolen i  

 fuldt omfang kompetence til at afgøre, om den gennemførte transaktion har  

 karakter af en koncentration i den betydning, som er angivet i denne artikels  

 stk. (1) og i de i medfør af denne bestemmelse udstedte forordninger. Et  

 sådant søgsmål har opsættende virkning. Det kan først anlægges, når de  

 ovennævnte forholdsregler er truffet, medmindre Den Høje Myndighed samtykker  

 i, at der anlægges en særlig sag i anledning af den beslutning, hvorved  

 transaktionen erklæres for retsstridig. 
Den Høje Myndighed kan til enhver tid og med forbehold af en eventuel  

 gennemførelse af bestemmelserne i artikel 39, stk. 3, anvende eller  

 foranledige anvendt foreløbige sikringsmidler, som den anser for nødvendige  

 til varetagelse af konkurrerende virksomheders og trediemands interesser samt  

 til at foregribe enhver handling, som kunne hindre iværksættelsen af dens  

 beslutninger. Medmindre Domstolen træffer anden afgørelse, har søgsmål ingen  

 opsættende virkning med hensyn til anvendelsen af disse foreløbige  

 sikringsmidler. 
Den Høje Myndighed tilstår de pågældende en rimelig frist til udførelse af  

 dens beslutninger og kan i tilfælde af overskridelse ikende daglige  

 tvangsbøder på indtil een promille af værdien af de pågældende rettigheder  

 eller aktiver. 
Opfylder de pågældende ikke deres forpligtelser, træffer Den Høje  

 Myndighed desuden selv forholdsregler til gennemførelse og kan navnlig, for  

 så vidt angår de virksomheder, som hører under dens kompetence, udsætte  

 udøvelsen af de med de uretmæssigt erhvervede aktiver forbundne rettigheder,  

 foranledige, at retsmyndighederne udnævner en bestyrer for disse aktiver,  

 lade dem realisere ved tvangssalg under vilkår, der sikrer ejernes lovmæssige  

 interesser, samt over for de fysiske eller juridiske personer, der ved den  

 retsstridige transaktion har erhvervet de pågældende rettigheder eller  

 aktiver, annullere retshandlinger, beslutninger, afgørelser eller vedtagelser  

 fra de ledende organer i de virksomheder, som er undergivet en uretmæssigt  

 oprettet kontrol. 
Den Høje Myndighed er endvidere berettiget til at rette de nødvendige  

 henstillinger til de pågældende Medlemsstater med henblik på inden for  

 rammerne af Staternes lovgivning at opnå gennemførelsen af de i de  

 foranstående afsnit fastsatte forholdsregler. 
Den Høje Myndighed skal ved udøvelsen af sine beføjelser tage hensyn til  

 rettigheder, der i god tro er erhvervet af trediemand. 

(6) Den Høje Myndighed kan ikende bøder op til et beløb af: 

- 3 procent af værdien af de aktiver, som er blevet erhvervet eller  

 sammensluttet eller skal erhverves eller sammensluttes, over for de fysiske  

 eller juridiske personer, som har unddraget sig de i stk. (4) fastsatte  

 forpligtelser; 
- 10 procent af værdien af de erhvervede eller sammensluttede aktiver over  

 for de fysiske eller juridiske personer, som har unddraget sig de i stk. (1)  

 fastsatte forpligtelser, idet dette maksimalbeløb efter den tolvte måned fra  

 transaktionens gennemførelse forhøjes med en fireogtyvendedel for hver måned,  

 som yderligere er forløbet, indtil overtrædelsen konstateres af Den Høje  

 Myndighed; 
- 10 procent af værdien af de aktiver, som er blevet erhvervet eller  

 sammensluttet eller skal erhverves eller sammensluttes, over for de fysiske  

 eller juridiske personer, som ved hjælp af urigtige eller fordrejede  

 oplysninger har opnået eller forsøgt at opnå ret til at benytte sig af  

 bestemmelserne i stk. (2). 
- 15 procent af værdien af de erhvervede eller sammensluttede aktiver over  

 for de virksomheder, som hører under dens kompetence, og som har deltaget i  

 eller medvirket til gennemførelsen af transaktioner, der strider mod  

 bestemmelserne i denne artikel. 
Personer, som er blevet pålagt de i dette stykke fastsatte sanktioner, har  

 på de i artikel 36 fastsatte betingelser adgang til at indbringe sagen for  

 Domstolen. 

(7) Hvis Den Høje Myndighed finder, at offentlige eller private  

 virksomheder, som på markedet for et af de produkter, der hører under dens  

 kompetence, indtager eller erhverver en retligt eller faktisk dominerende  

 stilling, hvorved de på en væsentlig del af det fælles marked unddrages en  

 egentlig konkurrence, benytter denne stilling til formål i strid med denne  

 Traktat, retter den alle egnede henstillinger til disse virksomheder for at  

 forhindre, at de udnytter deres stilling til disse formål. Efterkommes  

 henstillingerne ikke på tilfredsstillende måde inden for en passende frist,  

 fastsætter Den Høje Myndighed ved beslutninger, som udstedes i samråd med den  

 pågældende regering, og i henhold til de i artiklerne 58, 59 og 64 omhandlede  

 sanktioner, de priser og salgsbetingelser, den pågældende virksomhed skal  

 anvende, eller opstiller fabrikations- eller leveringsprogrammer, som den  

 skal udføre. 





Kapitel VII 



 Indgreb i konkurrencevilkårene  

Artikel 67 

(1) Enhver handling fra en Medlemsstats side, som kan have en mærkbar  

 indvirkning på konkurrencevilkårene i kul- og stålindustrien, skal af  

 vedkommende regering meddeles Den Høje Myndighed. 
(2) Hvis denne handling er af en sådan art, at den ved væsentligt at øge  

 forskellene i produktionsomkostningerne på anden måde end gennem ændringer i  

 produktiviteten, fremkalder en alvorlig uligevægt, kan Den Høje Myndighed  

 efter høring af Det rådgivende Udvalg og Rådet træffe følgende  

 forholdsregler: 

Medfører denne Stats handling skadelige virkninger for kul- og  

 stålvirksomhederne under den pågældende Stats juridiktion, kan Den Høje  

 Myndighed tillade den at yde disse virksomheder støtte, hvis størrelse,  

 vilkår og varighed fastsættes efter overenskomst med Den Høje Myndighed. De  

 samme bestemmelser finder anvendelse i tilfælde af ændringer i lønog  

 arbejdsvilkår, som ville få samme virkning, også selv om de ikke skyldtes  

 Statens handling. 
Medfører denne Stats handling skadelige virkninger for kul- og  

 stålvirksomhederne under andre Medlemsstaters jurisdiktion, retter Den Høje  

 Myndighed en henstilling til denne Stat for at råde bod herpå ved hjælp af de  

 forholdsregler, som efter denne Stats mening er bedst forenelige med dens  

 egen økonomiske ligevægt. 

(3) Formindsker denne Stats handling forskellene i  

 produktionsomkostninger ved at give kul- eller stålvirksomheder under dens  

 jurisdiktion særlige fordele eller ved at pålægge dem særlige byrder i  

 sammenligning med de andre industrier i samme land, er Den Høje Myndighed  

 bemyndiget til at rette de nødvendige henstillinger til denne Stat efter  

 høring af Det rådgivende Udvalg og Rådet. 





Kapitel VIII 



 Arbejdskraftens løn og bevægelighed 


Artikel 68 

(1) De i de enkelte Medlemsstater benyttede fremgangsmåder ved  

 fastsættelsen af løn og sociale ydelser berøres for kul- og stålindustriens  

 vedkommende ikke af gennemførelsen af denne Traktat, dog under forbehold af  

 nedenstående bestemmelser. 
(2) Finder Den Høje Myndighed, at en eller flere virksomheder anvender  

 usædvanligt lave priser, som skyldes løn, der af disse virksomheder er  

 fastsat på et usædvanligt lavt niveau i forhold til lønniveauet i samme  

 område, retter den efter udtalelse fra Det rådgivende Udvalg de fornødne  

 henstillinger til virksomhederne. Hvis de usædvanligt lave lønninger er en  

 følge af regeringsvedtagelser, indleder Den Høje Myndighed drøftelser med  

 vedkommende regering, til hvilken den efter udtalelse fra Det rådgivende  

 Udvalg kan rette henstilling, hvis der ikke opnås enighed. 
(3) Finder Den Høje Myndighed, at en lønnedsættelse samtidig medfører  

 nedgang i arbejdstagernes levestandard og bruges som et vedvarende økonomisk  

 tilpasningsmiddel for virksomhederne, eller som konkurrencemiddel mellem dem,  

 retter den efter udtalelse fra Det rådgivende Udvalg henstilling til den  

 pågældende virksomhed eller regering, med henblik på for virksomhedernes  

 regning at sikre arbejdstagerne fordele til opvejelse af denne nedgang. 

Denne bestemmelse finder ikke anvendelse på: 

a) de forholdsregler, som en Medlemsstat har truffet under eet med  

 henblik på at genoprette sin økonomiske ligevægt over for udlandet, dog i  

 dette tilfælde under forbehold af eventuel anvendelse af bestemmelserne i  

 artikel 67; 
b) lønnedgange, som følger af anvendelsen af en ved lov eller  

 overenskomst fastsat glidende skala; 
c) lønnedgange, som fremkaldes af et fald i leveomkostningerne; 
d) lønnedgange, som tager sigte på at korrigere usædvanlige forhøjelser,  

 der tidligere er foretaget under ekstraordinære omstændigheder, som ikke  

 længere gør sig gældende. 
(4) Bortset fra de i litra a) og b) i foranstående stykke nævnte tilfælde  

 skal enhver lønnedgang, som rammer alle arbejdstagere i en virksomhed eller  

 en væsentlig del af dem meddeles Den Høje Myndighed. 
(5) Den Høje Myndighed kan kun rette de i de foregående stykker nævnte  

 henstillinger efter at have rådført sig med Rådet, medmindre de rettes til  

 virksomheder, som ikke har en betydning, der nærmere bestemmes af Den Høje  

 Myndighed i overensstemmelse med Rådet. 

Hvis en ændring i en af Medlemsstaterne af bestemmelserne om finansiering  

 af socialforsorg eller midler til bekæmpelse af arbejdsløsheden og dens  

 virkninger, eller en ændring af forholdene fremkalder de i artikel 67, stk.  

 (2) og (3), nævnte virkninger, er Den Høje Myndighed bemyndiget til at  

 anvende bestemmelserne i den nævnte artikel. 

(6) Efterkommer virksomhederne ikke de henstillinger, som rettes til dem  

 i medfør af denne artikel, kan Den Høje Myndighed pålægge dem bøder og  

 tvangsbøder op til et beløb af det dobbelte af den uretmæssigt opnåede  

 besparelse i omkostningerne vedrørende arbejdskraften. 

Artikel 69 

(1) Medlemsstaterne forpligter sig til at fjerne enhver i nationaliteten  

 begrundet restriktion vedrørende beskæftigelse i kul- og stålindustrien af  

 arbejdere, som er statsborgere i en Medlemsstat, og som har en anerkendt  

 faguddannelse inden for kul- og stålfagene, med forbehold af de  

 begrænsninger, der følger af de fundamentale krav om sundhed og offentlig  

 orden. 
(2) Hvad angår anvendelsen af denne bestemmelse, vil Medlemsstaterne  

 opstille fælles definitioner af special- og faguddannelser, ved fælles  

 overenskomst fastlægge de i foregående stykke nævnte begrænsninger, og  

 efterforske de tekniske muligheder for inden for hele Fællesskabet at bringe  

 udbud og efterspørgsel på arbejdsmarkedet i forbindelse med hinanden. 
(3) For så vidt angår grupper af arbejdstagere, som ikke nævnes i det  

 foranstående stykke og i det tilfælde, at udviklingen af produktion i kul- og  

 stålindustrien skulle blive hæmmet af mangel på egnet arbejdskraft, skal  

 medlemsstaterne desuden ændre deres indvandringsbestemmelser i det omfang,  

 det er nødvendigt for at bringe denne tilstand til ophør; i særdeleshed skal  

 de lette genbeskæftigelsen af arbejdstagere fra kul- og stålindustrien i  

 andre Medlemsstater. 
(4) De skal forbyde enhver forskelsbehandling med hensyn til aflønning og  

 arbejdsvilkår mellem indenlandske og indvandrede arbejddtagere, uden at  

 særlige forholdsregler for arbejdstagere i grænseområderne berøres heraf; i  

 særdeleshed skal de indbyrdes tilstræbe sådanne ordninger, som endnu er  

 nødvendige, for at bestemmelserne om socialforsorg ikke hindrer  

 arbejdskraftens bevægelighed. 
(5) Den Høje Myndighed skal vejlede og lette Medlemsstaterne i deres  

 virke ved anvendelsen af de i denne artikel fastsatte forholdsregler. 
(6) Medlemsstaternes internationale forpligtelser berøres ikke af denne  

 artikel. 





Kapitel IX 



 Transport  

Artikel 70 
Det anerkendes, at oprettelsen af det fælles marked gør det nødvendigt at  

 anvende sådanne transporttariffer for kul og stål, som yder forbrugere, der  

 befinder sig under vilkår, som kan sammenlignes, dertil svarende prisvilkår.  


Vedrørende transportforhold mellem Medlemsstaterne forbydes navnlig enhver  

 forskelsbehandling med hensyn til transportpriser og vilkår af enhver art,  

 der er begrundet med produkternes oprindelses- eller bestemmelsesland.  

 Afskaffelsen af denne forskelsbehandling medfører især forpligtelse til i  

 forbindelse med kul- og ståltransport fra eller til et andet af Fællesskabets  

 lande at anvende de tariffer, priser og tarifbestemmelser af enhver art, som  

 gælder for indenlandsk transport af samme vare ad samme strækning. 
De tariffer, priser og tarifbestemmelser af enhver art, som finder  

 anvendelse på transport af kul og stål inden for hver Medlemsstat og mellem  

 Medlemsstaterne, offentliggøres eller meddeles til Den Høje Myndighed. 
Anvendelsen af indenlandske særtariffer til fordel for een eller flere  

 kul- eller stålproducerende virksomheder kræver forhåndsgodkendelse fra Den  

 Høje Myndighed, som sikrer sig, at foranstaltningerne stemmer overens med  

 denne Traktats principper; den kan give en tidsbegrænset eller betinget  

 godkendelse. 
Med forbehold af bestemmelserne i denne artikel samt af de øvrige  

 bestemmelser i denne Traktat, er transportpolitikken, navnlig fastsættelsen  

 eller ændringen af transportpriser og -vilkår af enhver art samt  

 pristilpasninger til sikring af transportvirksomhedernes finansielle  

 ligevægt, fortsat undergivet de ved lov eller administrativt fastsatte  

 bestemmelser i de enkelte Medlemsstater; det samme gælder forholdsregler med  

 henblik på koordinering af eller konkurrence mellem de forskellige former for  

 transport eller de forskellige transportruter. 




Kapitel X 



 Handelspolitik  

Artikel 71 
Medlemsstaternes regeringers kompetence på det handelspolitiske område  

 berøres ikke af anvendelsen af denne Traktat, medmindre den bestemmer noget  

 andet. 
De beføjelser, som ved denne Traktat er overdraget Fællesskabet på det  

 handelspolitiske område i forhold til tredieland, må med forbehold af  

 anvendelsen af bestemmelserne i artikel 75, ikke gå videre end de beføjelser,  

 som er tillagt Medlemsstaterne ved internationale overenskomster, som de har  

 tiltrådt. 
Medlemsstaternes regeringer yder hinanden den nødvendige hjælp med henblik  

 på anvendelsen af de forholdsregler, som af Den Høje Myndighed findes  

 stemmende med denne Traktat og med gældende internationale aftaler. Den Høje  

 Myndighed er beføjet til at foreslå de pågældende Medlemsstater de måder,  

 hvorpå denne gensidige hjælp kan ydes. 
Artikel 72 
Minimalsatser, under hvilke Medlemsstaterne forpligter sig til ikke at  

 fastsætte deres toldafgifter på kul og stål over for tredjeland, og  

 maksimalsatser, over hvilke de forpligter sig til ikke at fastsætte  

 toldafgifterne, kan fastlægges af Rådet ved enstemmig beslutning efter Den  

 Høje Myndigheds forslag, der fremsættes enten på dennes eget initiativ eller  

 efter anmodning af en Medlemsstat. 
Inden for de nævnte beslutninger fastsatte grænser bestemmer hver regering  

 sine tariffer efter den i vedkommende land gældende fremgangsmåde. Den Høje  

 Myndighed kan på eget initiativ eller efter anmodning fra en Medlemsstat  

 afgive udtalelse med henblik på ændring af denne Stats tariffer. 
Artikel 73 
Administrationen af ind- og udførselsbevillinger i forbindelserne med  

 tredielande henhører under den regering, på hvis område de indførte varers  

 bestemmelsessted eller de udførte varers oprindelsessted ligger. 
Den Høje Myndighed er beføjet til at føre tilsyn med administrationen og  

 med kontrollen af disse bevillinger med hensyn til kul og stål. Efter høring  

 af Rådet retter den i fornødent omfang henstillinger til Medlemsstaterne  

 såvel for at undgå, at de vedtagne bestemmelser bliver mere restriktive end  

 påkrævet i betragtning af de forhold, der begrunder deres indførelse eller  

 opretholdelse, som for at sikre en samordning af de forholdsregler, der er  

 truffet i medfør af artikel 71, stk. 3, og af artikel 74. 
Artikel 74 
I de nedenfor anførte tilfælde er Den Høje Myndighed beføjet til at træffe  

 alle forholdsregler, som er i overensstemmelse med denne Traktat og især med  

 de i artikel 3 opstillede mål, og til, til regeringerne at rette alle  

 henstillinger, som stemmer overens med bestemmelserne i artikel 71, stk. 2:  



     1. hvis det konstateres, at der af lande, som ikke er  

 medlemmer af Fællesskabet, eller af virksomheder, der ligger i sådanne lande,  

 anvendes dumping eller andre fremgangsmåder, der er i strid med Havanna  

 Chartret; 
     2. hvis en forskel mellem tilbud fra virksomheder, der  

 ikke er undergivet Fællesskabets myndighed, og tilbud fra virksomheder, som  

 er undergivet Fællesskabets myndighed, udelukkende må tilskrives den  

 omstændighed, at tilbuddene fra de førstnævnte er baseret på  

 konkurrencevilkår, der strider mod bestemmelserne i denne Traktat; 
     3. hvis et af de i artikel 81 i denne Traktat nævnte  

 produkter indføres på een eller flere Medlemsstaters områder i forholdsvis  

 øgede mængder og på sådanne betingelser, at disse indførsler alvoriigt skader  

 eller truer med at skade produktionen inden for det fælles marked af  

 tilsvarende eller direkte konkurrerende produkter. 
Henstillinger med henblik på indførelse af kvantitative restriktioner  

 begrundet i nr. 2 ovenfor kan dog kun udfærdiges med Rådets samstemmende  

 udtalelse, og begrundet i nr. 3 kun på de i artikel 58 fastsatte betingelser.  


Artikel 75 
Medlemsstaterne forpligter sig til at holde Den Høje Myndighed underrettet  

 om udkast til handelsaftaler eller ordninger med lignende virkning, for så  

 vidt som de vedrører kul og stål eller indførsel af andre råstoffer og  

 specialudstyr, som er nødvendige for kul- og stålproduktionen i  

 Medlemsstaterne. 
Hvis et udkast til en aftale eller en ordning indeholder bestemmelser, som  

 hindrer anvendelsen af denne Traktat, retter Den Høje Myndighed de nødvendige  

 henstillinger til vedkommende Stat inden ti dage fra modtagelsen af den  

 meddelelse, der gives den; i ethvert andet tilfælde kan den afgive  

 udtalelser. 
Fjerde afsnit 
Almindelige bestemmelser 
Artikel 761) 
På de i en tillægsprotokol fastlagte betingelser nyder Fællesskabet på  

 Medlemsstaternes områder de immuniteter og privilegier, der er nødvendige for  

 opfyldelsen af dets opgave. 
Artikel 77 
Hjemstedet for Fællesskabets institutioner fastlægges ved overenskomst  

 mellem Medlemsstaternes regeringer. 
Artikel 782) 
     1. Fællesskabets regnskabsår løber fra den 1. juli til  

 den 30. juni. 
     2. Fællesskabets udgifter til administration omfatter  

 Den Høje Myndigheds udgifter, herunder dem, der vedrører Det rådgivende  

 Udvalgs virksomhed, samt Domstolens, Forsamlingens sekretariats og Rådets  

 sekretariats udgifter. 
Noter 

1) Ifølge art. 28 stk. 2 i Fusionstraktaten er art. 76 ophævet. Se nu  

 Fusionstraktatens art. 28 stk. 1. 
2) Ifølge art. 21 i Fusionstraktaten ophævedes art. 78 der erstattes med  

 art. 78 til art. 78 f. 

Ifølge art. 1 i Budgettraktaten er den nye art. 78 erstattet af en ny art.  

 78; ifølge art. 2 i Budgettraktaen er EKSF-Traktaten suppleret med en ny art.  

 78 A og ifølge Budgettraktatens art. 3 er sidste stykke i art. 78 d erstattet  

 af en ny bestemmelse. De nu gældende bestemmelser i art. 78 til art. 78 f har  

 følgende ordlyd: 
Artikel 78 

(1) Regnskabsåret løber fra den 1. januar til den 31. december. 

Fællesskabets udgifter til administration omfatter Den Høje Myndigheds  

 udgifter, herunder dem, der angår Det rådgivende Udvalgs virksomhed samt  

 Domstolens, Forsamlingens og Rådets udgifter. 

(2) Hver af Fællesskabets institutioner opstiller inden den 1. juli et  

 overslag over sine udgifter til administration. Den Høje Myndighed  

 sammenfatter disse overslag i et foreløbigt forslag til  

 administrationsbudget. Den føjer hertil en udtalelse, der kan indeholde  

 afvigende overslag. 

Dette foreløbige forslag indeholder et overslag over indtægterne og et  

 overslag over udgifterne. 

(3) Den Høje Myndighed forelægger Rådet det foreløbige forslag til  

 administrationsbudget senest den 1. september i det år, der ligger forud for  

 det, forslaget vedrører. 

Når Rådet påtænker at fravige det foreløbige forslag, indhenter det en  

 udtalelse fra Den Høje Myndighed og i givet fald fra de andre interesserede  

 institutioner. 
Rådet vedtager forslaget til administrationsbudget med kvalificeret  

 flertal og oversender det til forsamlingen. 

(4) Forslaget til administrationsbudget skal forelægges Forsamlingen  

 senest den 5. oktober i det år, der ligger forud for det, forslaget vedrører.  



Forsamlingen har ret til med et flertal af sine medlemmers stemmer at  

 ændre forslaget til administrationsbudget og til med absolut flertal af de  

 afgivne stemmer at foreslå Rådet ændringer i forslaget vedrørende de  

 udgifter, der er en nødvendig følge af Traktaten eller af retsakter udstedt i  

 henhold til denne. 
Hvis Forsamlingen inden femogfyrre dage efter forelæggelsen af Forslaget  

 til administrationsbudget har godkendt dette, er administrationsbudgettet  

 endeligt vedtaget. Hvis forsamlingen inden for denne frist hverken har ændret  

 forslaget til administrationsbudget eller foreslået nogen ændring af dette,  

 betragtes administrationsbudgettet som endeligt vedtaget. 
Såfremt forsamlingen inden udløbet af denne frist har vedtaget ændringer  

 eller stillet ændringsforslag, oversendes forslaget til administrationsbudget  

 til Rådet i den ændrede form eller ledsaget af ændringsforslag. 

(5) Efter at Rådet har drøftet det nævnte forslag til  

 administrationsbudget med Den Høje Myndighed og i givet fald med de andre  

 interesserede institutioner, kan det med kvalificeret flertal modificere  

 enhver af de af Forsamlingen vedtagne ændringer og med samme flertal træffe  

 afgørelse angående Forsamlingens ændringsforslag. Forslaget til  

 administrationsbudget ændres i overenstemmelse med de ændringsforslag, Rådet  

 har godkendt. 

Har Rådet ikke inden femten dage efter forelæggelsen af det nævnte forslag  

 til administrationsbudget modificeret nogen af de ændringer, Forsamlingen har  

 vedtaget, og har det godkendt Forsamlingens ændringsforslag, betragtes  

 administrationsbudgettet som endeligt vedtaget. Rådet meddeler forsamlingen,  

 at det ikke har modificeret nogen af ændringerne, og at det har godkendt  

 ændringsforslagene. 
Har Rådet inden udløbet af denne frist modificeret en eller flere af de  

 ændringer, Forsamlingen har vedtaget, eller har det ikke godkendt  

 Forsamlingens ændringsforslag, oversendes forslaget til administrationsbudget  

 påny til Forsamlingen. Rådet gør denne bekendt med udfaldet af sine  

 rådslagninger. 

Fodnote2) fortsat: 
(6) Når Forsamlingen er blevet underrettet om udfaldet af behandlingen af  

 sine ændringsforslag, træffer den inden femten dage efter forelæggelsen af  

 det nævnte forslag til administrationsbudget med et flertal af sine  

 medlemmers stemmer og med tre femtedele af de afgivne stemmer afgørelse  

 angående Rådets modifikationer af de af Forsamlingen foretagne ændringer og  

 vedtager derved administrationsbudgettet. Har Forsamlingen ikke truffet nogen  

 afgørelse inden udløbet af denne frist, betragtes administrationsbudgettet  

 som endeligt vedtaget. 
(7) Når den i denne artikel foreskrevne behandling er afsluttet, fastslår  

 Forsamlingens formand, at administrationsbudgettet er endeligt vedtaget.  


(8) For samtlige udgifter, der ikke er en nødvendig følge af Traktaten  

 eller af retsakter udstedt i henhold til denne, fastsættes hvert år en  

 maksimalsats for forhøjelser i forhold til udgifter af samme art i det  

 løbende regnskabsår. 

Efter høring af Udvalget for konjunkturpolitik og af Udvalget for  

 budgetpolitik fastslår Den Høje Myndighed denne maksimalsats således, som den  

 fremgår af: 
- udviklingen inden for Fællesskabet af bruttonationalproduktet i faste  

 priser, 
- den gennemsnitlige ændring i Medlemsstaternes budgetter og 
- udviklingen af leveomkostningerne i løbet af det sidste regnskabsår.  


Om maksimalsatsen skal der inden den 1. maj gives meddelelse til alle  

 Fællesskabets institutioner. Disse er pligtige at rette sig efter den under  

 budgetbehandlingen, dog med forbehold af bestemmelserne i dette stykkes  

 fjerde og femte afsnit. 
Er den forhøjelsessats, der følger af det forslag til  

 administrationsbudget, som Rådet har udarbejdet, med hensyn til sådanne  

 udgifter, som ikke er en nødvendig følge af Traktaten eller af retsakter  

 udstedt i henhold til denne, større end halvdelen af maksimalsatsen, kan  

 Forsamlingen, ved udøvelsen af sin ret til at foretage ændringer, yderligere  

 forhøje det samlede beløb for sådanne udgifter med op til halvdelen af  

 maksimalsatsen. 
Når i ganske særlige tilfælde Forsamlingen, Rådet eller Den Høje Myndighed  

 finder, at Fællesskabernes virksomhed nødvendiggør en forhøjelse udover den  

 sats, der er fastlagt ved den i dette stykke foreskrevne fremgangsmåde, kan  

 der fastsættes en anden sats ved aftale mellem Rådet, hvis afgørelse træffes  

 med kvalificeret flertal, og Forsamlingen, hvis afgørelse træffes med et  

 flertal af dens medlemmers stemmer og med tre femtedele af de afgivne  

 stemmer. 

(9) Hver institution udøver de beføjelser, der tilkommer den i henhold  

 til denne artikel, under iagttagelse af bestemmelserne i Traktaten og af de i  

 medfør af denne udstedte retsakter, navnlig af dem, der vedrører  

 Fællesskabernes egne midler og ligevægten mellem indtægter og udgifter. 
(10) Endelig vedtagelse af administrationsbudgettet medfører bemyndigelse  

 og forpligtelse for Den Høje Myndighed til at opkræve de modsvarende  

 indtægter i henhold til bestemmelserne i artikel 49. 

Artikel 78 A 
Som undtagelser fra artikel 78 gælder for budgetter vedrørende  

 regnskabsårene indtil regnskabsåret 1975 følgende bestemmelser: 

(1) Regnskabsåret løber fra den 1. januar til den 31. december. 

Fællesskabets udgifter til administration omfatter Den Høje Myndigheds  

 udgifter, herunder dem, der angår Det rådgivende Udvalgs virksomhed, samt  

 Domstolens, Forsamlingens og Rådets udgifter. 

(2) Hver af Fællesskabets institutioner opstiller inden den 1. juli et  

 overslag over sine udgifter til administration. Den Høje Myndighed  

 sammenfatter disse overslag i et foreløbigt forslag til  

 administrationsbudget. Den føjer hertil en udtalelse, der kan indeholde  

 afvigende overslag. 

Dette foreløbige forslag indeholder et overslag over indtægterne og et  

 overslag over udgifterne. 

(3) Den Høje Myndighed forelægger Rådet det foreløbige forslag til  

 administrationsbudget senest den 1. september i det år, der ligger forud for  

 det, forslaget vedrører. 

Når Rådet påtænker at fravige det foreløbige forslag, indhenter det en  

 udtalelse fra Den Høje Myndighed og i givet fald fra de andre interesserede  

 institutioner. 
Rådet vedtager forslaget til administrationsbudget med kvalificeret  

 flertal og oversender det til Forsamlingen. 

(4) Forslaget til administrationsbudget skal forelægges Forsamlingen  

 senest den 5. oktober i det år, der ligger forud for det, forslaget vedrører.  



Forsamlingen har ret til at foreslå Rådet ændringer i forslaget til  

 administrationsbudget. 
Hvis Forsamlingen inden femogfyrre dage efter forelæggelsen af forslaget  

 til administrationsbudget har godkendt dette, eller den ikke har foreslået  

 ændringer til det, betragtes administrationsbudgettet som endeligt vedtaget.  


Hvis Forsamlingen inden udløbet af denne frist har stillet  

 ændringsforslag, oversendes forslaget til administrationsbudget med  

 tilhørende ændringsforslag til Rådet. 

(5) Efter at Rådet har drøftet det nævnte forslag til  

 administrationsbudget med Den Høje Myndighed, og i givet fald med de andre  

 interesserede institutioner, vedtager det inden tredive dage efter  

 forelæggelsen af dette forslag administrationsbudgettet i overenstemmelse med  

 følgende bestemmelser. 

Hvis en af Forsamlingen foreslået ændring ikke fører til nogen forhøjelse  

 af det samlede udgiftsbeløb for en institution, især når en eventuelt af  

 ændringen følgende udgiftsforhøjelse udtrykkeligt udlignes ved et eller flere  

 ændringsforslag, der medfører en tilsvarende nedsættelse af udgifterne, kan  

 Rådet med kvalificeret flertal forkaste dette ændringsforslag. Træffes ingen  

 beslutning om at forkaste ændringsforslaget, er det godkendt. 
Fodnote 2) fortsat: 
Hvis en af Forsamlingen foreslået ændring fører til forhøjelse af det  

 samlede udgiftsbeløb for en institution, skal Rådet, for at godkende  

 ændringsforslaget, træffe afgørelse med kvalificeret flertal. 
Hvis Rådet i henhold til andet eller tredje afsnit i dette stykke har  

 forkastet eller ikke har godkendt et ændringsforslag, kan det med  

 kvalificeret flertal enten bibeholde det i forslaget til  

 administrationsbudget opførte beløb eller fastsætte et andet beløb. 

(6) Når den i denne artikel foreskrevne behandling er afsluttet, fastslår  

 Rådets formand, at administrationsbudgettet er endeligt vedtaget. 
(7) Hver institution udøver de beføjelser, der tilkommer den i henhold  

 til denne artikel, under iagtagelse af bestemmelserne i Traktaten og af de i  

 medfør af denne udstedte retsakter, navnlig af dem, der vedrører  

 Fællesskabernes egne midler og ligevægten mellem indtægter og udgifter. 
(8) Endelig vedtagelse af administrationensbudgettet medfører  

 bemyndigelse og forpligtelse for Den Høje Myndighed til at opkræve de  

 modsvarende indtægter i henhold til bestemmelserne i artikel 49. 

Artikel 78 a 
Administrationsbudgettet opstilles i den regningsenhed, der fastsættes i  

 det i medfør af artikel 78 f udstedte regnskabsregulativ. 
De i administrationsbudgettet anførte udgifter bevilges for et regnskabsår  

 ad gangen, medmindre andet er fastsat i det i medfør af artikel 78 f  

 udfærdigede regnskabsregulativ. 
På de betingelser, der fastsættes i medfør af artikel 78 f, kan  

 bevillinger, som ikke er beregnet til dækning af personaleudgifter, og som  

 ikke er udnyttede ved regnskabsårets udløb, overføres, men kun til det  

 følgende regnskabsår. 
Bevillingen opdeles i hovedkonti efter udgifternes art eller formål og  

 opdeles yderligere i det omfang, det er nødvendigt, i overenstemmelse med det  

 i medfør af artikel 78 f udstedte regnskabsregulativ. 
Forsamlingens, Rådets, Den Høje Myndigheds og Domstolens udgifter opføres  

 i særskilte afsnit i administrationsbudgettet, dog at en særlig ordning kan  

 gennemføres for visse fællesudgifter.' 
Artikel 78 b 

(1) Såfremt administrationsbudgettet ikke er vedtaget ved regnskabsårets  

 begyndelse, kan der i henhold til bestemmelserne i det i medfør af artikel 78  

 f udstedte regnskabsregulativ på grundlag af hver hovedkonto eller anden  

 inddeling afholdes månedlige udgifter på indtil en tolvtedel af det forrige  

 regnskabsårs bevillinger, dog at Den Høje Myndighed højst kan råde over beløb  

 svarende til en tolvtedel af de beløb, der er opført i det forslag til  

 administrationsbudget, som er under udarbejdelse. 

Den Høje Myndighed er bemyndiget og forpligtet til at opkræve afgifterne  

 op til et beløb svarende til bevillingerne i det foregående regnskabsår uden  

 dog at kunne overskride det beløb, der ville være fremkommet ved vedtagelsen  

 af forslaget til administrationsbudget. 

(2) Under forudsætning af, at de øvrige betingelser i stk. (1) iagttages,  

 kan Rådet med kvalificeret flertal tillade udgifter, der overstiger denne  

 tolvtedel. Bemyndigelsen og forpligtelsen til at opkræve afgifter kan  

 tilpasses i overenstemmelse hermed. 

Artikel 78 c 
Inden for rammerne af de givne bevillinger og i overenstemmelse med  

 bestemmelserne i det i medfør af artikel 78 f udstedte rengskabsregulativ  

 gennemfører Den Høje Myndighed administrationsbudgettet på eget ansvar. 
Regulativet fastsætter særlige retningslinjer for institutionernes  

 medvirken ved afholdelsen af egne udgifter. Med de begrænsninger og på de  

 betingelser, der fastsættes i det i medfør af artikel 78 f udstedte  

 regnskabsregulativ, kan Den Høje Myndighed inden for  

 administrationsbudgettets rammer overføre bevillinger dels fra en hovedkonto  

 til en anden hovedkonto, dels fra en underkonto til en anden underkonto. 
Artikel 78 d 
Regnskaberne vedrørende samtlige de i artikel 78, stk. (2), nævnte  

 administrationsudgifter samt vedrørende indtægter på administrationskonti og  

 vedrørende de skatteindtægter, der til fordel for Fællesskabet opkræves af  

 dets tjenestemænds og øvrige ansattes løn, vederlag og honorarer, revideres  

 af en kontrolkommission, der består af revisorer, hvis uafhængighed er  

 uomtvistelig, og i hvilken en af revisorerne fører forsædet. Antallet af  

 revisorer fastsættes af Rådet med enstemmighed. Revisorerne og  

 kontrolkommissionens formand udpeges med enstemmighed af Rådet for et tidsrum  

 af fem år. Deres vederlag fastsættes af Rådet med kvalificeret flertal. 
Ved revisionen, der foretages på grundlag af regnskabsbilagene og om  

 fornødent ved undersøgelser på stedet, konstaterer kontrolkommissionen  

 indtægternes og udgifternes lovlighed og formelle rigtighed og sikrer sig, at  

 den økonomiske forvaltning har været forsvarlig. Efter hvert regnskabsårs  

 udløb udarbejder kontrolkommissionen en beretning, som vedtages af et flertal  

 af dens medlemmer. 
Den Høje Myndighed forelægger hvert år Rådet og Forsamlingen regnskabet  

 vedrørende anvendelsen af administrationsbudgettets poster i det forløbne  

 regnskabsår, tillige med kontrolkommissionens beretning. Den forelægger  

 endvidere en oversigt over Fællesskabets aktiver og passiver inden for det  

 område, administrationsbudgettet omfatter. 
Rådet og forsamlingen meddeler Den Høje Myndighed godkendelse vedrørende  

 forvaltningen af administrationsbudgettet. Med henblik herpå gennemgås  

 kontrolkommissionens beretning først af Rådet, der træffer afgørelse med  

 kvalificeret flertal, og derefter af Forsamlingen. Den Høje Myndighed opnår  

 først godkendelse, når Rådet og Forsamlingen har truffet afgørelse. 
Fodnote fortsætter senere 
     3. Hver af Fællesskabets institutioner opstiller et  

 overslag over sine udgifter til administration, opdelt i artikler og  

 kapitler. 
Imidlertid skal antallet af ansatte, skalaerne for deres løn, vederlag og  

 pensioner, når disse ikke er fastlagt ifølge en anden bestemmelse i Traktaten  

 eller en gennemførelsesforordning, samt de ekstraordinære udgifter på forhånd  

 bestemmes af et udvalg, bestående af præsidenten for Domstolen, formanden for  

 Den Høje Myndighed, formanden for forsamlingen og Rådets formand. Præsidenten  

 for Domstolen er formand for dette Udvalg. 
Overslagene sammenfattes i et generelt overslag, som indeholder en  

 særskilt afdeling for udgifterne i hver af disse institutioner, og som  

 fastsættes af det i foregående stykke omtalte formandsudvalg. 
Fastsættelsen af det generelle overslag medfører bemyndigelse og  

 forpligtelse for Den Høje Myndighed til at opkræve de modsvarende indtægter i  

 overensstemmelse med bestemmelserne i artikel 49. Den Høje Myndighed stiller  

 de midler, der er budgetteret til hver institutions virksomhed til rådighed  

 for vedkommende formand eller præsident, som kan indgå eller lade indgå  

 forpligtelser eller afholde eller lade afholde udgifter. Formandsudvalget kan  

 tillade overførsler inden for kapitlerne og fra kapitel til kapitel. 

(4) Det generelle overslag er indbefattet i den årsberetning, som Den  

 Høje Myndighed forelægger Forsamlingen i kraft af artikel 17. 
(5) Hvis det er nødvendigt for Den Høje Myndighed eller for Domstolens  

 virksomhed, kan formanden eller præsidenten forelægge Formandsudvalget et  

 tillægsoverslag, som er undergivet de samme regler som det generelle  

 overslag. 
(6) Rådet udpeger for en periode af tre år en revisor, hvis mandat kan  

 fornyes, og som udøver sit hverv i fuld uafhængighed. Hvervet som revisor er  

 uforeneligt med ethvert andet hverv i en af Fællesskabets institutioner eller  

 afdelinger. 

Det påhviler revisoren hvert år at aflægge beretning vedrørende den  

 formelle rigtighed af de forskellige institutioners regnskabsførelse og  

 forvaltning af midlerne. Han udfærdiger denne beretning senest seks måneder  

 efter udløbet af det regnskabsår, regnskabet angår, og oversender den til  

 formandsudvalget. 
Den Høje Myndighed oversender denne rapport til Forsamlingen samtidig med  

 den i artikel 17 nævnte rapport. 
Artikel 79 1) 
Denne Traktat finder anvendelse på de Høje Kontraherende Parters  

 europæiske områder. 

Fodnote2) fortsat: 

Artikel 78 e 
Rådet udpeger for en periode af tre år en revisor, der hvert år skal  

 aflægge en beretning om den formelle rigtighed med hensyn til bogføringen og  

 Den Høje Myndigheds økonomiske forvaltning; undtaget herfra er den bogføring,  

 der vedrører de i artikel 78, stk. (2), nævnte administrationsudgifter samt  

 indtægter på administrationskonti og de skatteindtægter, der til fordel for  

 Fællesskabet opkræves af dets tjenestemænds og øvrige ansattes løn, vederlag  

 og honorarer. Han skal affatte denne beretning senest seks måneder efter  

 udløbet af det regnskabsår, som opgørelsen gælder, og oversende den til Den  

 Høje Myndighed og Rådet. Den Høje Myndighed forelægger den for Forsamlingen.  


Revisoren udfører sit hverv i fuldkommen uafhængighed. Revisorhvervet er  

 uforeneligt med et hvilket som helst hverv i en af Fællesskabernes  

 institutioner eller tjenester, bortset fra det i artikel 78 d nævnte hverv  

 som medlem af kontrolkommissionen. Hans mandat kan fornyes. 
»Artikel 78 f 
På forslag af Den Høje Myndighed skal Rådet med enstemmighed: 

a) udstede regnskabsregulativer, som navnlig fastlægger de nærmere  

 retningslinjer for opstillingen og gennemførelsen af administrationsbudgettet  

 og for regnskabsaflæggelsen og revisionen; 
b) fastlægge reglerne for de anvisningsberettigedes og regnskabsførernes  

 ansvar og organisere kontrollen med disse.« 
1) Ifølge art. 25 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 79 stk. 1  

 blive suppleret af følgende bestemmelse: 

»Uanset foregående stykke gælder følgende: 

a) Denne Traktat finder ikke anvendelse for Færøerne. Regeringen for  

 kongeriget Danmark kan dog ved en erklæring, der senest 31. december 1975  

 skal deponeres hos Den franske Republiks regering, som fremsender en  

 bekræftet afskrift til hver af de øvrige medlemsstaters regeringer, meddele,  

 at denne Traktat finder anvendelse for disse øer. I så fald finder Traktaten  

 anvendelse for disse øer fra den første dag i den anden måned efter  

 overgivelsen af denne erklæring; 
b) Denne traktat finder ikke anvendelse på de områder på Cypern, der står  

 under overherredømme af Det forenede kongerige Storbritannien og Nordirland.  



Den finder ligeledes anvendelse på de europæiske områder, hvis  

 udenrigsanliggender varetages af en signatarstat; for så vidt angår Saar er  

 en brevveksling mellem regeringen for forbundsrepublikken Tyskland og  

 regeringen for Den Franske Republik knyttet til denne Traktat som bilag. 
Hver af de Høje Kontraherende Parter forpligter sig til at udstrække til  

 de andre Medlemsstater de præferencer, som vedkommende part selv nyder med  

 hensyn til kul og stål på de ikke-europæiske territorier, der hører under  

 dens jurisdiktion. 
Artikel 80 
Ved virksomhed forstås i denne Traktat virksomheder, der på de i artikel  

 79, stk. 1, nævnte områder udøver en produktionsvirksomhed inden for kul- og  

 stålsektoren og desuden, for så vidt angår artiklerne 65 og 66 samt de til  

 disses anvendelse nødvendige oplysninger og de i medfør af disse anlagte  

 retssager, endvidere virksomheder eller organisationer, som sædvanligt udøver  

 anden distributionsvirksomhed end salg til husstande eller håndværkere. 
Artikel 81 
Udtrykkene »kul« og »stål« defineres i Bilag I til  

 denne Traktat. 
De i dette Bilag indeholdte fortegnelser kan suppleres ved enstemmig  

 vedtagelse i Rådet. 
Artikel 82 
Den omsætning, der tjener som grundlag ved beregningen af bøder og  

 tvangsbøder, der med hjemmel i denne Traktat pålægges virksomheder, er  

 omsætningen af de produkter, som er undergivet Den Høje Myndigheds  

 kompetence. 
Artikel 83 
Den ejendomsretlige ordning vedrørende de virksomheder, for hvilke denne  

 Traktats bestemmelser gælder, berøres ikke af oprettelsen af Fællesskabet.  


Artikel 84 
I denne Traktats bestemmelser skal udtrykket »denne Traktat«  

 forstås som sigtende til bestemmelserne i Traktaten og dens Bilag, i  

 tillægsprotokollerne og i Konventionen om overgangsbestemmelserne. 
Artikel 85 
De af de Høje Kontraherende Parter aftalte begyndelses- og  

 overgangsforanstaltninger, som skal muliggøre anvendelsen af denne Traktats  

 bestemmelser, fastsættes i en Konvention, der knyttes til denne Traktat som  

 bilag. 
Artikel 86 
Medlemsstaterne forpligter sig til at træffe alle egnede almindelige og  

 særlige forholdsregler for at sikre opfyldelsen af de forpligtelser, der  

 følger af beslutninger og henstillinger fra Fællesskabets institutioner, og  

 for at lette Fællesskabet varetagelsen af dets opgaver. 
Medlemsstaterne forpligter sig til at afholde sig fra enhver  

 forholdsregel, der er uforenelig med, at det i artiklerne 1 og 4 omtalte  

 fælles marked består. 
I det omfang de har kompetence dertil, træffer de alle egnede  

 forholdsregler for at sikre de internationale afregninger i forbindelse med  

 omsætningen af kul og stål inden for det fælles marked og yder hinanden  

 gensidig bistand for at lette disse afregninger. 
Ansatte under Den Høje Myndighed, der af denne har fået betroet  

 kontrolopgaver, nyder på Medlemsstaternes område og i hele det omfang, det er  

 nødvendigt for gennemførelsen af deres opgave, samme rettigheder og  

 beføjelser, som efter lovgivningen i disse Stater tilkommer  

 skattemyndighedernes repræsentanter. Vedkommende Stat skal på behørig måde  

 underrettes om kontrolopgaverne og om tjenestestillingen for de personer, som  

 har fået dem betroet. Denne Stats ansatte kan på dennes eller Den Høje  

 Myndigheds begæring bistå Den Høje Myndigheds ansatte i varetagelsen af deres  

 opgaver. 
Fodnote 1) fortsat: 

c) Bestemmelserne i denne Traktat finder kun anvendelse på Kanaløerne og  

 øen Man i det omfang, det er nødvendigt for at sikre anvendelse på disse øer  

 af den i afgørelsen vedrørende kongeriget Danmarks, Irlands, kongeriget  

 Norges og Det forenede kongerige Storbritannien og Nordirlands tiltrædelse af  

 Det europæiske Kul- og Stålfællesskab fastsatte ordning.' 

Artikel 87 
De høje Kontraherende Parter forpligter sig til ikke at påberåbe sig  

 traktater, konventioner eller erklæringer, der består mellem dem, med det  

 formål at søge tvister vedrørende fortolkninger eller anvendelse af denne  

 Traktat afgjort på anden måde end fastsat i Traktaten. 
Artikel 88 
Er Den Høje Myndighed af den opfattelse, at en Stat ikke har opfyldt en  

 forpligtelse, der påhviler den i henhold til denne Traktat, konstaterer den  

 denne misligholdelse ved en begrundet beslutning efter forinden at have givet  

 Staten lejlighed til at fremsætte sine bemærkninger. Den giver den pågældende  

 Stat en frist til opfyldelse af dens forpligtelser. 
Staten kan inden for en frist af to måneder efter meddelelse om  

 beslutningen indbringe sagen for Domstolen, der har fuld prøvelsesret. 
Har Staten ikke inden for den af Den Høje Myndighed fastsatte frist sørget  

 for at opfylde sin forpligtelse, eller er sagen - i tilfælde af søgsmål -  

 blevet afvist, kan Den Høje Myndighed efter samstemmende udtalelse fra Rådet,  

 der træffer afgørelse med to trediedels flertal: 

a) udsætte betalinger, som den i henhold til denne Traktat skal erlægge  

 på den pågældende Stats vegne; 
b) træffe foranstaltninger eller bemyndige andre Medlemsstater til at  

 træffe foranstaltninger, der afviger fra reglerne i artikel 4 med henblik på  

 at råde bod på virkningerne af den konstaterede misligholdelse. 

Mod beslutninger, der er truffet ved anvendelse af bestemmelserne i litra  

 a) og b), kan der inden for en frist af to måneder rejses sag, under hvilken  

 Domstolen har fuld prøvelsesret. 
Viser de ovenfor omtalte forholdsregler sig at være virkningsløse,  

 underretter Den Høje Myndighed Rådet herom. 
Artikel 89 
Enhver tvistighed mellem Medlemsstater om anvendelsen af denne Traktat,  

 som ikke kan afgøres ved en anden i denne Traktat omhandlet fremgangsmåde,  

 kan indbringes for Domstolen på begæring af en af de Stater, der er part i  

 tvistigheden. 
Domstolen har ligeledes kompetence til at afgøre enhver tvistighed mellem  

 Medlemsstater, der har forbindelse med denne Traktats sagsområde, såfremt  

 tvistigheden forelægges den i henhold til en voldgiftsaftale. 
Artikel 90 
Har en virksomhed misligholdt en forpligtelse, som er pålagt den ifølge  

 denne Traktat, og derved ligeledes har misligholdt en forpligtelse, som  

 påhviler den i henhold til lovgivningen i den Stat, hvis jurisdiktion den er  

 undergivet, og er der i medfør af denne lovgivning retligt eller  

 administrativt indledt forfølgning mod denne virksomhed, skal den pågældende  

 Stat give meddelelse herom til Den Høje Myndighed, som kan udsætte at træffe  

 afgørelse. 
Udsætter Den Høje Myndighed at træffe afgørelse, skal den holdes  

 underrettet om sagens forløb, og der skal gives den mulighed for at fremlægge  

 alle relevante dokumenter, sagkyndige udtalelser og vidneudsagn. Den skal  

 endvidere gøres bekendt med den endelige afgørelse og skal tage hensyn til  

 denne afgørelse ved fastsættelsen af den sanktion, som den eventuelt finder  

 det nødvendigt at træffe afgørelse om. 
Artikel 91 
Foretager en virksomhed ikke inden for de foreskrevne frister en  

 indbetaling, som den er forpligtet til over for Den Høje Myndighed være sig i  

 kraft af en bestemmelse i denne Traktat eller af en gennemførelsesbestemmelse  

 eller som følge af en af Den Høje Myndighed ikendt bøde eller tvangsbod, står  

 det Den Høje Myndighed frit for at udsætte betalingen af beløb, som den selv  

 måtte skylde denne virksomhed, dog ikke ud over størrelsen af den nævnte  

 indbetaling. 
Artikel 92 
De af Den Høje Myndigheds beslutninger, der indebærer en forpligtelse til  

 at betale en pengeydelse, kan tvangsfuldbyrdes. 
Tvangsfuldbyrdelse på Medlemsstaternes område sker i overensstemmelse med  

 de i hver af disse Stater gældende retlige fremgangsmåder og efter påførelse  

 af den fuldbyrdelsespåtegning, der sædvanligvis bruges i den Stat, på hvis  

 område beslutningen skal fuldbyrdes, og efter en prøvelse, der kun omfatter  

 ægtheden af disse beslutninger. Denne fuldbyrdelsespåtegning påføres af en  

 minister, der af hver af regeringerne udpeges i dette øjemed. 
Tvangsfuldbyrdelsen kan kun udsættes ved en af Domstolen truffet  

 afgørelse. 
Artikel 93 
Den Høje Myndighed opretholder alle formålstjenlige forbindelser med de  

 Forenede Nationer og med Organisationen for Europæisk økonomisk Samarbejde og  

 underretter dem regelmæssigt om Fællesskabets virksomhed. 
Artikel 94 
Forbindelsen mellem Fællesskabets institutioner og Europarådet opretholdes  

 på de i en tillægsprotokol fastlagte vilkår. 
Artikel 951) 
I alle de tilfælde, som ikke omhandles i denne Traktat, og hvor en  

 beslutning eller en henstilling fra Den Høje Myndighed forekommer nødvendig  

 for inden for rammerne af det fælles marked for kul og stål og i  

 overensstemmelse med bestemmelserne i artikel 5 at virkeliggøre et af  

 Fællesskabets mål, således som de nærmere er angivet i artiklerne 2, 3, og 4,  

 kan sådan beslutning træffes eller sådan henstilling vedtages efter  

 samstemmende og enstemmig udtalelse fra Rådet og efter høring af Det  

 rådgivende Udvalg. 
Den samme beslutning eller henstilling, vedtaget på samme måde, fastsætter  

 eventuelt de sanktioner, der skal iværksættes. 
Viser erfaringen efter udløbet af den i Konventionen om  

 overgangsbestemmelserne fastsatte overgangsperiode, at der opstår uforudsete  

 vanskeligheder med hensyn til anvendelsen af denne Traktat, eller at der sker  

 en dybtgående forandring i de økonomiske og tekniske forhold, som direkte  

 påvirker det fælles marked for kul og stål, og nødvendiggør disse  

 vanskeligheder eller denne forandring en tilpasning af reglerne om Den Høje  

 Myndigheds udøvelse af de beføjelser, som er givet den, kan der foretages  

 egnede ændringer heri, uden at disse kan gøre indgreb i bestemmelserne i  

 artiklerne 2, 3 og 4 eller i forholdet mellem de beføjelser, der er tillagt  

 henholdsvis Den Høje Myndighed og Fællesskabets øvrige institutioner. 
Efter gensidig overenskomst udarbejdes der om sådanne ændringer af Den  

 Høje Myndighed og af Rådet, som træffer afgørelse med et flertal på fem  

 sjettedele af sine medlemmers stemmer, forslag, der skal forelægges Domstolen  

 til udtalelse. Ved sin undersøgelse har Domstolen fuld kompetence til at  

 prøve samtlige sagens faktiske og retlige omstændigheder. Finder Domstolen  

 som følge af denne undersøgelse, at forslagene stemmer overens med  

 bestemmelserne i foranstående stykke, oversendes forslagene til Forsamlingen  

 og træder i kraft, såfremt de vedtages med et flertal på tre fjerdedele af de  

 afgivne stemmer og to tredjedele af Forsamlingens medlemmers stemmer. 
Artikel 96 
Efter overgangsperiodens udløb kan hver Medlemsstats regering og Den Høje  

 Myndighed foreslå ændringer i denne Traktat. Sådant forslag forelægges Rådet.  

 Udtaler dette sig med totredjedels flertal for afholdelsen af en konference  

 mellem repræsentanter for Medlemsstaternes regeringer, indkaldes denne straks  

 af Rådets formand med henblik på ved fælles overenskomst at fastsætte de  

 ændringer, der skal foretages i Traktatens bestemmelser. 
Disse ændringer træder i kraft, efter at de er blevet ratificeret af alle  

 Medlemsstater i overensstemmelse med deres forfatningsmæssige bestemmelser.  


Artikel 97 
Denne Traktat er indgået for en periode af halvtreds år fra tidspunktet  

 for dens ikrafttræden. 
Artikel 98 
Enhver europæisk stat kan anmode om tiltrædelse af denne Traktat. Den  

 retter sin anmodning til Rådet, som træffer afgørelse med enstemmighed efter  

 at have indhentet udtalelse fra Den Høje Myndighed og som ligeledes med  

 enstemmighed fastsætter vilkårene for tiltrædelsen. Tiltrædelsen får  

 retsvirkning fra den dag, hvor tiltrædelsesdokumentet modtages af den  

 regering, hos hvilken Traktaten er deponeret. 
Note 

1) Ifølge art. 13 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 95, stk. 4  

 blive erstattet af følgende bestemmelse: 

»Disse ændringer udarbejdes i enighed som forslag fra Den høje  

 Myndighed og Rådet, der træffer afgørelse med et flertal på ni tiendedele af  

 dets medlemmer, og forelægges Domstolen til udtalelse. Ved sin undersøgelse  

 har Domstolen fuld kompetence til at prøve alle faktiske og retlige forhold.  

 Dersom Domstolen efter denne undersøgelse finder, at forslagene stemmer  

 overens med bestemmelserne i foranstående stykke, oversendes forslagene til  

 Forsamlingen og træder i kraft, såfremt de vedtages med et flertal på tre  

 fjerdedele af de afgivne stemmer og to tredjedele af Forsamlingens  

 medlemmer.« 
Artikel 99 
Denne Traktat skal ratificeres af alle Medlemsstaterne i overenstemmelse  

 med deres forfatningsmæssige bestemmelser; ratifikationsdokumenterne  

 deponeres hos Den Franske Republiks regering. 
Traktaten træder i kraft den dag, da den sidste Signatarstat deponerer  

 ratifikationsdokumentet. 
Er ikke alle ratifikationsdokumenter blevet deponeret inden for en frist  

 af seks måneder efter denne Traktats undertegnelse, træffer regeringerne i de  

 Stater, der har foretaget deponeringen, aftale om de foranstaltninger, der  

 skal træffes. 
Artikel 100 
Denne Traktat, udfærdiget i et eksemplar, deponeres i Den Franske  

 Republiks regerings arkiver; denne fremsender en bekræftet afskrift til hver  

 af de øvrige Signatarstaters regeringer. 
TIL BEKRÆFTELSE HERAF har undertegnede befuldmægtigede underskrevet denne  

 Traktat og forsynet den med deres segl. 
Udfærdiget i Paris, den attende april nitten hundrede og enoghalvtreds.  


ADENAUER 
Paul VAN ZEELAND 
J. MEURICE SCHUMAN 
SFORZA 
Jos. BECH 
STIKKER 
VAN DEN BRINK 
BILAG 
Bilag I 
Definition af udtrykkene »kul« og »stål« 
     1. Udtrykkene »kul« og »stål«  

 dækker de på efterfølgende liste opførte produkter. 
     2. I sin virksomhed vedrørende produkter af  

 specialstål, koks og skrot skal Den Høje Myndighed tage hensyn til de særlige  

 vilkår for fremstilling af og handel med disse produkter. 
     3. Med hensyn til gaskoks og brunkul, som ikke  

 anvendes til fremstilling af briketter og halvkoks, udøver Den Høje Myndighed  

 kun sin virksomhed i det omfang, hvor mærkbare forstyrrelser forårsaget af  

 disse produkter på markedet for brændselsstoffer måtte gøre det påkrævet.  


     4. I sin virksomhed skal Den Høje Myndighed tage  

 hensyn til den omstændighed, at produktionen af visse af de på listen opførte  

 produkter er direkte knyttet til produktionen af biprodukter, som ikke er  

 opført der, men hvis salgspris kan betinge hovedproduktets salgspris. 
 

 Position i  

 OEEC's  

 nomenklatur, Varebeskrivelse  

 som  

 henvisning  

 3 000        BRÆNDSELSSTOFFER  

 3 100        Stenkul.  

 3 200        Stenkulsbriketter.  

 3 300        Koks, med undtagelse af elektrodekoks og  

              petroleumskoks.  

              Halvkoks af stenkul.  

 4 300        Brunkulsbriketter.  

 5 300        Brunkul.  

              Halvkoks af brunkul.  

 4 000        JERN OG STÅL  

 4 1001)      Råstoffer til fremstilling af råjern og stål2).  

              Jernmalm (med undtagelse af svovlkis).  

              Skrot.  

              Manganmalm.  

 4 200        Råjern og ferrolegeringer.  

              Råjern til fabrikation af stål. Støbejern og andre  

              råjernssorter. Spejljern og kulstofholdigt  

              ferromangan3).  



1) Varebeskrivelsens tekst som ændret ved art 1 i beslutningen af Rådet.  

 (Se De europæiske Fællesskabers Tidende nr. 129 af 6. december 1962 side  

 2810). 
2) Råstoffer henhørende under position 4 190 i OEEC's nomenklatur (andre,  

 ikke andetsteds nævnte råstoffer til fremstilling af råjern og stål), som  

 ikke er anført i denne liste, er ikke indbefattet. I særdeleshed ildfaste  

 materialer ikke indbefattet. 
3) Andre ferrolegeringer er ikke indbefattet.  

 

 Position i  

 OEEC's  

 nomenklatur, Varebeskrivelse  

 som  

 henvisning  

 4 300        Råprodukter og halvfabrikata af jern, stål eller  

              specialstål, heri indbefattet produkter bestemt til  

              genanvendelse eller til genudvalsning.  

              Flydende stål, støbt eller ikke i ingots, derunder  

              ingots bestemt til smedning1).  

              Halvfabrikata: blooms, billets, brames, slabs,  

              varmtvalsede pladeemner i ruller  

              (for så vidt de ikke er at betragte som  

              færdigprodukter).  

 4 400        Varmtbehandlede produkter af jern, stål eller  

              specialstål2).  

              Skinner, sveller, underlagsplader og lasker, bjælker,  

              svære profiler og stænger på 80 mm og derover,  

              spunsvægjern.  

              Stænger og profiler på under 80 mm, samt fladjern på  

              under 150 mm.  

              Valstråd.  

              Rørrundstål og rørfirkantstål.  

              Varmtvalsede bånd (herunder bånd til fremstilling af  

              rør).  

              Varmtvalsede plader på under 3 mm (med eller uden  

              overtræk).  

              Svære og middelsvære plader af 3 mm tykkelse og  

              derover, plader med en bredde af 150 mm og derover  

              (universalplader).  

 4 500        Færdigvarer af jern, stål og specialstål3).  

              Hvidblik, forblyede plader, sortblik, galvaniserede  

              plader og andre plader forsynet med overtræk.  

              Koldtvalsede plader under 3 mm tykkelse.  

              Transformator- og dynamoblik.  

              Bånd bestemt til fremstilling af hvidblik.  



1) Fremstillingen af støbestål, der er bestemt til støbning, henhører kun  

 under Den Høje Myndighed i tilfælde, hvor den må betragtes som en del af den  

 egentlige stålindustris virksomhed. 

Den øvrige fremstilling af støbestål til støbning, såsom produktionen i  

 små og mellemstore uafhængige støberier, er kun underkastet statistisk  

 kontrol, uden at der deraf følger diskriminerende forholdsregler mod dem.  



2) Heri er ikke indbefattet støbte produkter af stål, smedegods og  

 produkter fremstillet på basis af pulver. 
3) Heri er ikke indbefattet stålrør (svejste eller sømløse), koldtvalsede  

 bånd med en bredde af under 500 mm (for så vidt de ikke er bestemt til  

 fremstilling af hvidblik), trukket tråd, kalibrerede stænger og støbte  

 produkter af jern (rør og rørfittings, støbegods). 

Bilag II 
Skrot 
Bestemmelserne i nærværende Traktat er anvendelige på skrot under  

 hensyntagen til følgende praktiske regler, som nødvendiggøres af de særlige  

 vilkår for indsamlingen af og handelen med skrot: 

a) Den Høje Myndigheds prisfastsættelser under de i afsnit III, kapitel  

 V, anførte betingelser finder anvendelse på indkøb fra virksomhederne i  

 Fællesskabet; Medlemsstaterne bistår Den Høje Myndighed med at overvåge, at  

 sælgerne overholder de trufne afgørelser; 
b) artikel 59 finder ikke anvendelse på: 

- gammelt støbejern, som efter sin art er begrænset til anvendelse i  

 støberiindustrier, der ikke hører under Fællesskabets myndighedsområde; 
- affaldsskrot, der anvendes direkte af virksomhederne; ved beregningen af  

 fordelingsgrundlaget for tilkøbsskrot skal der dog tages hensyn til den  

 hjælpekilde, som dette affaldsskrot udgør; 

c) til brug for anvendelsen af bestemmelserne i artikel 59 på  

 tilkøbsskrot indhenter Den Høje Myndighed i samarbejde med Medlemsstaternes  

 regeringer de nødvendige oplysninger såvel om de forhåndenværende mængder som  

 om det eksisterende behov, herunder for udførsel til tredjelande. 

På grundlag af de således indhentede oplysninger fordeler Den Høje  

 Myndighed den forhåndenværende mængde mellem Medlemsstaterne i  

 overensstemmelse med artikel 59, idet den tager hensyn til den mest  

 økonomiske udnyttelse af denne mængde såvel som til samtlige forsynings- og  

 driftsvilkår, der er særegne for de forskellige sektorer af stålindustrien,  

 som hører under dens myndighedsområde. 
For at undgå, at de i medfør af denne fordeling fastsatte leveringer fra  

 en Medlemsstat til en anden eller udøvelsen af den indkøbsret, som er  

 tilstået virksomheder i en Medlemsstat på en anden Medlemsstats marked,  

 medfører forskelsbehandling til skade for virksomhederne i den ene eller den  

 anden af de pågældende Medlemsstater, skal følgende forholdsregler træffes:  


     1. Hver Medlemsstat skal tillade udførsel af  

 leverancer fra sit territorium til andre Medlemsstater i overensstemmelse med  

 den af Den Høje Myndighed foretagne fordeling; på den anden side er hver  

 Medlemsstat berettiget til at foretage den nødvendige kontrol for at sikre,  

 at udførslerne ikke overskrider de således fastsatte mængder. Den Høje  

 Myndighed er beføjet til at overvåge, at de vedtagne bestemmelser ikke har en  

 mere restriktiv karakter end deres formål kræver. 
     2. Fordelingen mellem Medlemsstaterne skal revideres  

 med så hyppige mellemrum, som er nødvendige for at opretholde et passende  

 forhold, såvel for de stedlige købere som for købere fra andre Medlemsstater,  

 mellem de i hver Medlemsstat fastslåede forhåndenværende mængder og de  

 leveringer til andre Medlemsstater, som den har fået anvist. 
     3. Den Høje Myndighed skal overvåge, at de  

 anordningsmæssige bestemmelser, som hver af Medlemsstaterne udsteder med  

 hensyn til de under deres myndighed stående sælgere, ikke fører til  

 anvendelse af ulige betingelser på forretninger, som kan sammenlignes, især  

 ikke på grund af købernes statsborgerskab. 
Bilag III 
Specialstål 
Specialstål og kulstofrigt finstål, således som disse varer er betegnet i  

 det udkast til en europæisk toldnomenklatur, der blev endeligt udfærdiget i  

 Bruxelles af tarifudvalget under dets møde den 15. juli 1950, skal behandles  

 i overensstemmelse med deres gruppering i en af nedennævnte tre grupper: 

a) Specialstål, almindeligt kaldet konstruktionsstål og kendetegnet ved  

 et kulstofindhold på under 0,6 pct. og et indhold af legeringsbestanddele,  

 der ved mindst to legeringsbestanddele ikke tilsammen overstiger 8 pct. og  

 ved kun en legeringsbestanddel 5 pct.1); 
b) kulstofrigt stål med et kulstofindhold mellem 0,6 og 1,6 pct.;  

 specialstållegeringer, for så vidt de ikke er nævnt under litra a) og har et  

 indhold af legeringsbestanddele på under 40 pct. ved mindst to  

 legeringsbestanddele og på under 20 pct. ved kun en legeringsbestanddel1);  


c) specialstål, som ikke falder ind under definitionerne under  

 ovenstående litra a) og b). 

Produkter under grupperne a) og b) hører under Den Høje Myndigheds  

 kompetence; men med henblik på for deres vedkommende at muliggøre en  

 undersøgelse af egnede metoder for Traktatens anvendelse under hensyn til de  

 særlige vilkår for deres produktion og for handelen med dem, vil tidspunktet  

 for ophævelse af indførsels- og udførselstold eller tilsvarende afgifter samt  

 af alle kvantitative restriktioner med hensyn til deres omløb inden for  

 Fællesskabet være at udsætte til et år efter tidspunktet for oprettelsen af  

 det fælles marked for stål. 
For produkter under gruppe c) indleder Den Høje Myndighed, så snart den er  

 trådt i funktion, undersøgelser med det formål at fastsætte egnede metoder  

 for Traktatens anvendelse på disse forskellige produkter under hensyn til de  

 særlige vilkår for deres produktion og for handelen med dem; efterhånden som  

 disse undersøgelser tilendebringes, og senest tre år efter oprettelsen af det  

 fælles marked, skal de bestemmelser, der foreslås anvendt for hvert af disse  

 produkter, af Den Høje Myndighed forelægges Rådet, som træffer afgørelse  

 herom i overensstemmelse med bestemmelserne i artikel 81. I denne periode vil  

 de produkter, der hører under gruppe c), kun blive underkastet statistisk  

 kontrol fra Den Høje Myndigheds side. 
K. A. 
P.v.Z 
J.M. 
Sch. 
Sf. 
B. 
S. 
v.d.B. 
Note 

1) Som legeringsbestanddele regnes ikke: svovl, fosfor, silicium og  

 mangan med et for sædvanlige stålsorter normalt anerkendt indhold. 
PROTOKOL1) 

VEDRØRENDE FÆLLESSKABETS 
PRIVILEGIER 
OG IMMUNITETER 
Note 

1) Ifølge art. 28 stk. 2 i Fusionstraktaten er denne protokol ophævet. Se  

 nu Protokol vedrørende De europæiske Fællesskabers Privilegier og  

 Immuniteter, der er bilag til Fusionstraktaten. 

DE HØJE KONTRAHERENDE PARTER, 
SOM TAGER I BETRAGTNING, at Fællesskabet i henhold til Traktatens artikel  

 76 skal nyde de for opfyldelsen af sine opgaver nødvendige privilegier og  

 immuniteter i overensstemmelse med regler fastlagt i en som bilag vedføjet  

 protokol, 
ER BLEVET ENIGE OM følgende: 



Kapitel 1 



 Ejendom, pengemidler og andre aktiver 


Artikel 1 
Fællesskabets lokaler og bygninger er ukrænkelige. De er fritaget for  

 ransagning, rekvisition, beslaglæggelse og ekspropriation. Fællesskabets  

 ejendom og aktiver kan ikke uden bemyndigelse fra Domstolen gøres til  

 genstand for tvangsforanstaltninger, hvad enten disse er af administrativ  

 eller judiciel art. 
Artikel 2 
Fællesskabets arkiver er ukrænkelige. 
Artikel 3 
Fællesskabet kan ligge inde med valutabeløb af enhver art og have konti  

 oprettet i en hvilken som helst møntsort. 
Artikel 4 
Fællesskabet, dets aktiver, indtægter og øvrige ejendom er fritaget for:  



a) enhver direkte skat; dog vil Fællesskabet ikke kunne kræve fritagelse  

 for afgifter, skatter og gebyrer, som blot udgør betaling for almennyttige  

 offentlige ydelser: 
b) al told såvel som forbud og restriktioner vedrørende indførsel og  

 udførsel af genstande, der er bestemt til tjenestebrug; de således frit  

 indførte genstande må ikke afhændes i det land, til hvilket de er blevet  

 importeret, medmindre det sker på betingelser, som godkendes af det  

 pågældende lands regering; 
c) al told samt forbud og restriktioner vedrørende indførsel og udførsel  

 af dets publikationer. 





Kapitel II 



 Meddelelser og passeersedler  

Artikel 5 
Fællesskabets institutioner skal med hensyn til deres tjenstlige  

 meddelelser på enhver Medlemsstats område tilstås samme behandling, som den  

 pågældende Stat tilstår diplomatiske repræsentationer. 
Fælesskabets institutioners tjenstlige korrespondance og andre tjenstlige  

 meddelelser må ikke være genstand for censur. 
Artikel 6 
Formanden for Den Høje Myndighed udsteder passeersedler til medlemmerne af  

 Den Høje Myndighed og til de højere tjenestemænd i Fællesskabets  

 institutioner. Disse passeersedler skal anerkendes af Medlemsstaternes  

 myndigheder som gyldig rejselegitimation. 




Kapitel III 



 Forsamlingens medlemmer  

Artikel 7 
Forsamlingens medlemmer er hverken administrativt eller på anden måde  

 undergivet nogen begrænsning i deres bevægelsesfrihed på vej til eller fra  

 Forsamlingens mødested. 
Med hensyn til toldforhold og valutakontrol tilstås Forsamlingens  

 medlemmer: 

a) af deres egen regering samme lettelser, som tilstås højere  

 tjenestemænd, der begiver sig til udlandet i midlertidigt officielt hverv,  


b) af de øvrige Medlemsstaters regeringer samme lettelser, som tilstås  

 repræsentanter fra fremmede regeringer i midlertidigt officielt hverv. 

Artikel 8 
Forsamlingens medlemmer kan hverken eftersøges, tilbageholdes eller  

 retsligt forfølges på grund af meningstilkendegivelser eller stemmeafgivelser  

 under udførelsen af deres hvervArtikel 9 
Under Forsamlingens mødeperioder nyder medlemmerne: 

a) på deres eget lands område de immuniteter, der tilstås medlemmerne af  

 deres landes lovgivende forsamling; 
b) på en anden Medlemsstats område fritagelse for enhver form for  

 tilbageholdelse og retsforfølgning. 

De er ligeledes dækket af immuniteten på vej til eller fra Forsamlingens  

 mødested. Immuniteten kan ikke påberåbes af et medlem, som gribes på fersk  

 gerning, og kan ikke hindre Forsamlingens ret til at ophæve et af dens  

 medlemmers immunitet. 




Kapitel IV 



 Repræsentanter i rådet  

Artikel 10 
Repræsentanterne i Rådet og de personer, der ledsager dem i tjenstligt  

 anliggende, nyder under udøvelsen af deres hverv og under rejse til og fra  

 mødestedet sædvanlige rettigheder og immuniteter. 




Kapitel V 



 Medlemmer af Den Høje Myndighed og  

 tjenestemænd i Fællesskabets    

 Institutioner  


Artikel 11 
Medlemmerne af Den Høje Myndighed og Fællesskabets tjenestemænd skal,  

 uanset deres nationalitet, på hver af Medlemsstaternes område: 

a) med forbehold af bestemmelserne i Traktatens artikel 40, stk. 2 være  

 fritaget for retsforfølgning for de i embeds medfør foretagne handlinger,  

 herunder mundtlige og skriftlige ytringer: denne fritagelse gælder også efter  

 tjenesteforholdets ophør; 
b) være fritaget for enhver beskatning af de af Fællesskabet udbetalte  

 lønninger og vederlag; 
c) sammen med deres ægtefæller og familiemedlemmer, der forsørges af dem,  

 være fritaget for indvandringsrestriktioner og bestemmelser om registrering  

 af udlændinge; 
d) have ret til ved deres tiltræden af stillingen i det pågældende land  

 toldfrit at indføre deres bohave og ejendele samt ret til ved udløbet af  

 deres tjenestetid toldfrit at genudføre dem. 

Artikel 12 
Formanden for Den Høje Myndighed bestemmer på hvilke grupper af  

 tjenestemænd bestemmelserne i dette kapitel finder anvendelse helt eller  

 delvis. Han forelægger listen over disse for Rådet og underretter derefter  

 Medlemsstaternes regeringer derom. Medlemsstaternes regeringer vil med  

 regelmæssige mellemrum blive underrettet om navnene på de tjenestemænd, der  

 tilhører disse grupper. 
Artikel 13 
Privilegier, immuniteter og lettelser indrømmes medlemmerne af Den Høje  

 Myndighed og tjenestemænd i Fællesskabets institutioner udelukkende i  

 Fællesskabets interesse. 
Formanden for Den Høje Myndighed skal ophæve den en tjenestemand tilståede  

 immunitet, såfremt han skønner, at ophævelsen af immuniteten ikke strider mod  

 Fællesskabets interesser. 




Kapitel VI 



 Almindelige bestemmelser  

Artikel 14 
Den Høje Myndighed kan med en eller flere Medlemsstater indgå  

 tillægsaftaler for at supplere bestemmelserne i denne Protokol. 
Artikel 15 
For privilegier, immuniteter og lettelser, som indrømmes Domstolens  

 dommere, justitssekretær og øvrige personale er der givet regler i Domstolens  

 statut. 
Artikel 16 
Enhver tvist vedrørende fortolkningen eller anvendelsen af denne Protokol  

 indbringes for Domstolen. 
Udfærdiget i Paris, den attende april nitten hundrede og enoghalvtreds.  


ADENAUER 
Paul VAN ZEELAND 
J. MEURICE SCHUMAN 
SFORZA 
Jos. BECH 
STIKKER 
VAN DEN BRINK 
PROTOKOL 
OM 
DOMSTOLENS STATUT 
DE HØJE KONTRAHERENDE PARTER, 
SOM ØNSKER at fastsætte den Statut for Domstolen, der omhandles i  

 Traktatens artikel 45. 
ER BLEVET ENIGE OM følgende1) 
Artikel 1 
Den i medfør af Traktatens artikel 7 oprettede Domstol træder sammen og  

 udøver sin virksomhed i overensstemmelse med bestemmelserne i Traktaten og i  

 denne Statut. 



Afsnit I 



 Dommerne  

Ed 
Artikel 2 
Enhver dommer skal, inden han påbegynder sin embedsvirksomhed, i et  

 offentligt retsmøde aflægge ed på at ville udføre sit hverv med fuldstændig  

 upartiskhed og samvittighedsfuldhed og bevare tavshed om Domstolens  

 rådslagninger og afstemninger. 
Privilegier og immuniteter 
Artikel 3 2) 
Dommerne er fritaget for retsforfølgning. For så vidt angår deres  

 embedshandlinger, herunder mundtlige og skriftiige ytringer, nyder de denne  

 immunitet også efter ophøret af deres embedsvirksomhed. 
Domstolen kan i et plenarmøde ophæve immuniteten. 
Indledes der efter immunitetens ophævelse strafferetlig forfølgning mod en  

 dommer, kan denne i enhver af Medlemmsstaterne kun stilles for den ret, der  

 er kompetent til at behandle sager mod medlemmerne af landets øverste  

 Domstol. 
Uanset deres nationalitet nyder dommerne i øvrigt på hver af  

 Medlemsstaternes område de privilegier, der opregnes i artikel 11, litra b, c  

 og de, i Protokollen vedrørende Fællesskabets privilegier og immuniteter.  


Inhabilitetsgrunde 
Artikel 4 
Dommerne må ikke varetage noget politisk eller administrativt hverv. 
De må ikke udøve nogen - lønnet eller ulønnet - erhvervsmæssig virksomhed,  

 medmindre Rådet undtagelsesvis med totredjedels flertal giver tilladelse  

 hertil. 
De må ikke under deres embedsvirksomhed og i et tidsrum af tre år efter  

 dennes ophør umiddelbart eller indirekte erhverve eller bevare nogen  

 interesse i forretninger, der vedrører kul og stål. 
Vederlag 
Artikel 5 3) 
På forslag af den Kommission, der omhandles i Traktatens artikel 78, stk.  

 3, fastsætter Rådet lønninger, godtgørelser og pensioner for præsidenten og  

 dommerne. 
Noter 

1) Konventionen af 25. marts 1957 om visse fælles institutioner for De  

 Europæiske Fællesskaber bestemmer i artikel 4, b): 

»...... bestemmelserne i Protokol vedrørende Domstolens Statut, der  

 er knyttet som bilag til Traktat om oprettelse af Det europæiske Kul- og  

 Stålfællesskab, ophæves i det omfang, de er i strid med artiklerne 32-32c i  

 denne Traktat.« 

2) Ifølge art. 28 stk. (2) i Fusionstraktaten er art. 3 stk. 4 ophævet.  

 Se nu Protokol vedrørende De europæiske Fællesskabers Privilegier og  

 Immuniteter art 21. 
3) Ifølge art. 8 stk. 3, litra a i Fusionstraktaten er art. 5 ophævet. Se  

 nu Fusionstraktatens art. 6. 

Tjenestens ophør 
Artikel 6 
Bortset fra de ordinære nybesættelser ophører en dommers embedsvirksomhed  

 ved hans død eller fratræden. 
Ved en dommers fratræden indgives afskedsansøgningen til Domstolens  

 præsident, der videresender den til Rådets formand. Ved sidstnævnte  

 meddelelse bliver embedet ledigt. 
Bortset fra tilfælde, hvor artikel 7 finder anvendelse, fungerer enhver  

 dommer i embedet, indtil hans efterfølger er tiltrådt. 
Artikel 7 
En dommer kan ikke afskediges, medmindre han efter de øvrige dommeres  

 enstemmige opfattelse ikke længere opfylder de nødvendige forudsætninger.  


Justitssekretæren underretter Rådets, Den Høje Myndigheds og Forsamlingens  

 formænd herom. 
Ved denne meddelelse bliver embedet ledigt. 
Artikel 8 
En dommer, der udnævnes i stedet for et af Domstolens medlemmer, hvis  

 mandat endnu ikke er udløbet, fortsætter i embedet indtil udløbet af sin  

 forgængers embedstid. 



Afsnit 11 



 Organisation  

Artikel 9 
Dommerne, generaladvokaterne og justitssekretæren er forpligtet til at  

 have bopæl ved Domstolens sæde. 
Artikel 101) 
Domstolen bistås af to generaladvokater og en justitssekretær. 
Generaladvokater 
Artikel 111) 
Generaladvokaten skal med fuldstændig upartiskhed og uafhængighed  

 offentligt fremsætte mundtlige og begrundede forslag til afgørelse af de  

 sager, der forelægges Domstolen, og derved bistå denne ved udførelsen af dens  

 opgave, således som denne er fastsat i artikel 31. 
Artikel 121) 
Generaladvokaterne udnævnes for et tidsrum af seks år på de samme  

 betingelser som dommerne. En delvis nybesættelse finder sted hvert tredje år.  

 Den generaladvokat, der afgår efter forløbet af de første tre år, udpeges ved  

 lodtrækning. Bestemmelserne i Traktatens artikel 32, stk. 3 og 4, og i denne  

 Statuts artikel 6, finder anvendelse på generaladvokaterne. 
Artikel 13 
Bestemmelserne i artiklerne 2-5 og 8, ovenfor finder anvendelse på  

 generaladvokaterne. 
Generaladvokaterne kan kun afskediges, hvis de ikke længere opfylder de  

 nødvendige forudsætninger. Rådet træffer enstemmigt afgørelse herom efter  

 udtalelse fra Domstolen. 
Justitssekretæren 
Artikel 142) 
Justitssekretæren udnævnes af Domstolen, der træffer bestemmelse om hans  

 stilling under hensyn til bestemmelserne i artikel 15 nedenfor. Han aflægger  

 for Domstolen ed på at ville udøve sin virksomhed med fuldstændig upartiskhed  

 og samvittighedsfuldhed og på at bevare tavshed om Domstolens rådslagninger  

 og afstemninger. 
Bestemmelserne i artiklerne 11 og 13 i Protokollen vedrørende  

 Fællesskabets privilegier og immuniteter finder anvendelse på  

 justitssekretæren; dog udøver Domstolens præsident de beføjelser, som ved de  

 nævnte artikler tillægges formanden for Den Høje Myndighed. 
Artikel 153) 
På forslag af det i Traktatens artikel 78, stk. 3, omhandlede Udvalg  

 fastsætter Rådet lønning, godtgørelse og pension for justitssekretæren. 
Noter 

1) Se fodnote til præamblen og fodnote til EKSF - Traktatens art 32.  


2) Ifølge art. 28 stk. 2 i Fusionstraktaten er art. 14 stk. 2 ophævet. Se  

 nu art. 21 i Protokol vedrørende De europæiske Fælleskabers Privilegier og  

 Immuniteter. 
3) Ifølge art. 8 stk. 3 i Fusionstraktaten er art. 15 ophævet. Se nu  

 Fusionstraktatens art. 6. 

Domstolens personale 
Artikel 161 
Til Domstolen knyttes tjenestemænd og andre ansatte, for at den skal kunne  

 udøve sin virksomhed. De er undergivet justitssekretæren under præsidentens  

 tilsyn. Domstolen træffer bestemmelse om deres stilling. En af dem udpeges af  

 Domstolen som afløser for justitssekretæren for tilfælde, hvor denne får  

 forfald. 
Assisterende referenter, der kan dokumentere den nødvendige egnethed, kan  

 på betingelser, som fastsættes i det i nedenstående artikel 44 omtalte  

 procesreglement, kaldes til at deltage i forberedelsen af sager, der er  

 indbragt for Domstolen, og til at samarbejde med den refererende dommer.  

 Deres stilling bestemmes af Rådet på forslag af Domstolen. De udnævnes af  

 Rådet. 
Bestemmelserne i artiklerne 11, 12 og 13 i Protokol om Fællesskabets  

 privilegier og immuniteter finder anvendelse på Domstolens tjenestemænd og  

 andre ansatte, samt på assisterende referenter; de beføjelser, som ved de  

 nævnte artikler er tillagt formanden for Den Høje Myndighed, udøves dog af  

 Domstolens præsident. 
Domstolens virksomhed 
Artikel 17 
Domstolen udøver sin virksomhed vedvarende. Retsferiernes længde  

 fastsættes af Domstolen under hensyn til tjenestens krav. 
Domstolens sammensætning 
Artikel 18 2) 3) 
Retten sættes af samtlige Domstolens medlemmer. Dog kan Domstolen af sin  

 midte oprette to afdelinger, der beklædes af tre dommere, som har til opgave  

 at forestå visse undersøgelser eller at afgøre visse arter af sager på  

 betingelser, der fatsættes i et herom udfærdiget reglement. 
Retten kan kun sættes af et ulige antal dommere. De af Domstolen i  

 plenarmøder trufne afgørelser er gyldige, når fem dommere er til stede.  

 Afdelingernes afgørelser er kun gyldige, hvis de træffes af tre dommere: får  

 en dommer i en afdeling forfald, kan en dommer fra den anden afdeling  

 tilkaldes i henhold til regler, der fastsættes i det ovenfor omtalte  

 reglement. 
Retten sættes altid af samtlige Domstolens medlemmer ved afgørelsen af de  

 sager, der er indbragt af Medlemsstaterne eller af Rådet. 
Særlige bestemmelser 
Artikel 19 
Dommerne og generaladvokaterne kan ikke deltage i afgørelsen af nogen sag,  

 hvori de tidligere har optrådt som befuldmægtiget, rådgiver eller advokat for  

 en af parterne, eller hvorom de har måttet udtale sig som medlem af en ret  

 eller en undersøgelseskommission eller i anden egenskab. 
Mener en dommer eller en generaladvokat, at han af særlige grunde ikke kan  

 deltage i afgørelsen eller i undersøgelsen af en bestemt sag, underretter han  

 præsidenten herom. Finder præsidenten, at en dommer eller en generaladvokat  

 af særlige grunde i en bestemt sag ikke bør beklæde retten eller fremkomme  

 med forslag til afgørelser, gør han den pågældende bekendt hermed. 
Opstår der vanskeligheder angående anvendelsen af denne artikel, træffer  

 Domstolen afgørelse. 
Noter 

1) Ifølge art. 8 stk. (3) litra b i Fusionstraktaten er artikel 16  

 ophævet og erstattet af følgende bestemmelse: 
»(1) Til Dornstolen knyttes tjenestemænd og andre ansatte, for at  

 den skal kunne udøve sin virksomhed. De er undergivet justitssekretæren under  

 præsidentens tilsyn. 
(2) På forslag af Domstolen kan Rådet med enstemmighed tillade  

 udnævnelsen af assisterende referenter og træffe bestemmelse om deres  

 stilling. De assisterende referenter kan på vilkår, der fastsættes i  

 procesreglementet, kaldes til at deltage i forberedelsen af sager, der er  

 indbragt for Domstolen, og til at samarbejde med den refererende dommer.  



Til assisterende referenter vælges personer, hvis uafhængighed er  

 uomtvistelig, og som kan dokumentere den nødvendige juridiske egnethed; de  

 udnævnes af Rådet. De aflægger for Domstolen ed på at ville udføre deres  

 hverv med fuldstændig upartiskhed og samvittighedsfuldhed og på at bevare  

 tavshed om Domstolens rådslagninger og afstemninger«. 

2) Se fodnote til præamblen og fodnote til EKSF-Traktatens art. 32. 
3) Ifølge art. 20 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 18, stk. 2  

 blive erstattet af følgende bestemmelse: 

»Domstolens afgørelser kan kun gyldigt træffes af et ulige antal  

 dommere. De af Domstolen i plenarmøder trufne afgørelser er gyldige, når syv  

 dommere er tilstede. Afdelingernes afgørelser er kun gyldige, hvis de træffes  

 af tre dommere; får en dommer i en afdeling forfald, kan en dommer fra en  

 anden afdeling tilkaldes i henhold til regler, der fastsættes i  

 procesreglementet.« 
En part kan ikke begære sammensætningen af Domstolen eller af en af dens  

 afdelinger ændret under påberåbelse være sig af en dommers nationalitet eller  

 af, at der ikke til Domstolen eller en af dens afdelinger er knyttet nogen  

 dommer af partens nationalitet. 



Afsnit III 



 Rettergangsmåden  

Rettergangsfuldmægtige og rådgivere 
Artikel 20 
Stater såvel som Fællesskabets institutioner repræsenteres for Domstolen  

 af befuldmægtigede, der udpeges for hver enkelt sag; den befuldmægtigede kan  

 bistås af en advokat, der har beskikkelse i en af Medlemsstaterne. 
Virksomheder og alle andre fysiske eller juridiske personer skal bistås af  

 en advokat, der har beskikkelse i en af Medlemsstaterne. 
De befuldmægtigede og advokater, der møder for Domstolen, nyder på vilkår,  

 der fastsættes af Domstolen i et reglement, som forelægges Rådet til  

 godkendelse1), de rettigheder og garantier, der er nødvendige for, at de kan  

 udøve deres hverv uafhængigt. 
Domstolen skal i henhold til samme reglementsbestemmelser over for de  

 advokater, der møder for den, have de beføjelser, der normalt tilkommer  

 domstole. 
Lærere ved højere læreanstalter, der er statsborgere i Medlemsstater, hvis  

 lovgivning tillader dem at være rettergangsfuldmægtige, nyder for Domstolen  

 samme rettigheder, som i denne artikel indrømmes advokater. 
Retsforhandlingernes stadier 
Artikel 21 
Retsforhandlingerne for Domstolen opdeles i to stadier: et skriftligt og  

 et mundtligt. 
Den skriftlige forhandling omfatter overgivelsen til parterne og til de  

 institutioner i Fællesskabet, hvis beslutninger omtvistes, af stævninger,  

 indlæg, svarskrifter og erklæringer tillige med eventuelle replikker og  

 duplikker samt af alle påberåbte bilag og aktstykker eller af bekræftede  

 genparter deraf. 
Overgivelsen varetages af justitssekretæren i den rækkefølge og inden for  

 de frister, der er fastsat i procesreglementet. 
Den mundtlige forhandling omfatter oplæsningen af den rapport, der  

 forelægges af den refererende dommer, Domstolens påhør af vidnerne, de  

 sagkyndige, de befuldmægtigede og advokaterne samt af generaladvokatens  

 forslag til afgørelser. 
Stævning 
Artikel 22 
Sag anlægges ved Domstolen ved indlevering af stævning tfl  

 justitssekretæren. Stævningen skal angive partens navn og bopæl,  

 underskriverens stilling, søgsmålets genstand, påstandene og en kort  

 fremstilling af søgsmålsgrundene. 
Stævningen ledsages i påkommende tilfælde af den beslutning, der begæres  

 kendt ugyldig, eller i tilfælde af søgsmål mod en stiltiende beslutning af  

 dokumentation vedrørende tidspunktet for begæringens indgivelse. Er disse  

 dokumenter ikke vedlagt stævningen, opfordrer justitssekretæren vedkommende  

 part til at fremskaffe dem inden en passende frist; søgsmålet kan ikke  

 afvises, fordi forholdet først bringes i orden efter klagefristens udløb.  


Skriftveksling 
Artikel 23 
Når der rejses sag mod en beslutning, der er truffet af en af  

 Fællesskabets institutioner, er denne institution pligtig at oversende  

 Domstolen alle akter vedrørende den sag, som forelægges den. 
Sagernes oplysning 
Artikel 24 
Domstolen kan forlange, at parterne, deres repræsentanter eller  

 befuldmægtigede, samt Medlemsstaternes regeringer fremlægger ethvert dokument  

 og meddeler enhver oplysning, som den finder ønskelig. I tilfælde af vægring  

 fastslår Domstolen dette udtrykkeligt. 
Note 

1) Ifølge art. 8 stk. (3) litra c) i Fusionstraktaten skal ordet  

 »enstemmig« indføjes foran ordet godkendelse. 

Artikel 25 
Domstolen kan til enhver tid efter eget valg betro enkeltpersoner,  

 grupper, bureauer, kommissioner eller organer den opgave at foretage en  

 sagkyndig undersøgelse; med henblik herpå kan den udarbejde en liste over  

 personer eller organer, der er autoriserede som sagkyndige. 
Retsmødernes offentlighed 
Artikel 26 
Retsmøderne er offentlige, medmindre Domstolen af vægtige grunde træffer  

 anden bestemmelse. 
Retsbog 
Artikel 27 
Om hvert retsmøde føres en retsbog, der underskrives af præsidenten og  

 justitssekretæren. 
Retsmøder 
Artikel 28 
Retslisten fastlægges af præsidenten. 
Vidner kan afhøres på de vilkår, der er foreskrevet i procesreglementet.  

 De kan afhøres under ed. 
Under retsforhandlingerne kan Domstolen endvidere afhøre de sagkyndige og  

 de personer, hvem en undersøgelse har været betroet, samt parterne selv; de  

 sidstnævnte kan dog kun forhandle mundtligt gennem deres  

 rettergangsfuldmægtig eller deres advokat. 
Når det fastslås, at et vidne eller en sagkyndig har skjult eller  

 fordrejet virkeligheden af de kendsgerninger, hvorom han har afgivet  

 forklaring eller er blevet afhørt af Domstolen, er denne bemyndiget til at  

 forelægge denne overtrædelse for Justitsministeren i den Stat, hvor vidnet  

 eller den sagkyndige er statsborger, for over for ham at søge gennemført de  

 sanktioner, som loven i hans hjemstat fastsætter for sådanne forhold. 
Domstolen kan på vilkår, den fastsætter i et reglement, som forelægges  

 Rådet til godkendelse1), over for udeblevne vidner udøve de beføjelser, der  

 sædvanligt tilkommer domstole. 
Hemmeligholdelse af rådslagninger og afstemninger 
Artikel 29 
Domstolens rådslagninger og afstemninger er og forbliver hemmelige. 
Domme 
Artikel 30 
Dommene skal begrundes. De skal angive navnene på de dommere, der har  

 medvirket ved afgørelsen. 
Artikel 31 
Dommene underskrives af præsidenten, den refererende dommer og  

 justitssekretæren. De afsiges i et offentligt retsmøde. 
Sagsomkostninger 
Artikel 32 
Domstolen træffer afgørelse om sagsomkostningerne. 
Summariske sager 
Artikel 33 
Under anvendelse af en summarisk fremgangsmøde, der fastlægges i  

 procesreglementet, og som i fornødent omfang kan afvige fra visse af  

 bestemmelserne i denne Statut, kan Domstolens præsident, på begæring træffe  

 afgørelse enten om udsættelse som nævnt i Traktatens artikel 39, stk. 2,  

 eller om anvendelse af foreløbige forholdsregler som nævnt i samme artikels  

 stk. 3, eller om udsættelse af tvangsfuldbyrdelse i overensstemmelse med  

 artikel 92, stk. 3. 
I tilfælde af præsidentens forfald træder en anden dommer i hans sted i  

 overensstemmelse med bestemmelserne i det i denne Statuts artikel 18  

 omhandlede reglement. 
Afgørelser, der træffes af præsidenten eller af dennes stedfortræder, er  

 kun foreløbige og foregriber på ingen måde Domstolens afgørelse i hovedsagen.  


Intervention 
Artikel 34 
Fysiske og juridiske personer, der godtgør at have en berettiget interesse  

 i afgørelsen af en for Domstolen indbragt retstvist, kan indtræde i denne  

 retstvist. 
Påstande, der fremsættes i en begæring om intervention, kan kun gå ud på  

 tiltrædelse eller afvisning af en af parternes påstande. 
Note 

1) Ifølge art. 8 stk. (3) litra c) i Fusionstraktaten skal ordet  

 »enstemmig« indføjes foran ordet godkendelse. 

Udeblivelsesdom 
Artikel 35 
Når i en sag, hvor Domstolen har fuld prøvelsesret, den behørigt  

 indstævnte part undlader at indgive svarskrift, afsiges der en  

 udeblivelsesdom imod ham. Inden en måned efter forkyndelsen af dom i sagen  

 kan der fremsættes indsigelse imod den. Medmindre Domstolen træffer anden  

 bestemmelse, har en sådan fremsættelse af indsigelse ikke opsættende virkning  

 på fuldbyrdelsen af udeblivelsesdommen. 
Tredjemandsindsigelse 
Artikel 36 
Fysiske eller juridiske personer samt Fællesskabets institutioner kan i  

 tilfælde og på vilkår, der fastsættes i procesreglementet, rejse  

 trediemandsindsigelse mod dommen i en sag, i hvilken de ikke er blevet  

 tilvarslet. 
Fortolkning 
Artikel 37 
Opstår der vanskeligheder vedrørende betydningen og rækkevidden af en dom,  

 tilkommer det Domstolen at fortolke denne på begæring af en part eller en af  

 Fællesskabets institutioner, der godtgør at have en berettiget interesse  

 heri. 
Genoptagelse 
Artikel 38 
En pådømt sag kan kun begæres genoptaget af Domstolen, hvis der fremkommer  

 en faktisk omstændighed af afgørende betydning, der inden dommens afsigelse  

 var ukendt for Domstolen og for den part, der begærer sagen genoptaget. 
Genoptagelsessagen indledes med en kendelse, hvorved Domstolen  

 udtrykkeligt fastslår tilstedeværelsen af en ny faktisk omstændighed,  

 anerkender, at denne har de egenskaber, der kan begrunde en genoptagelse af  

 sagen, og erklærer, at begæringen derfor kan imødekommes. 
Begæring om genoptagelse kan ikke fremsættes senere end ti år efter  

 dommens afsigelse. 
Frister 
Artikel 39 
De i Traktatens artikler 36 og 37 omhandlede sager skal rejses inden for  

 den frist af en måned, som er fastsat i artikel 33, sidste stykke. 
Særlige frister, der tager hensyn til afstandene, fastsættes i  

 procesreglementet. 
Overskridelse af fristerne bevirker intet retstab, når den pågældende part  

 godtgør, at der foreligger omstændigheder, som ikke kunne forudses, ellcr  

 force majeure. 
Forældelse 
Artikel 40 
De i de to første stykker i Traktatens artikel 40 omhandlede krav forældes  

 fem år, efter at den omstændighed, der ligger til grund for kravet, er  

 indtrådt. Forældelsen afbrydes enten ved indgivelse af stævning til  

 Domstolen, eller ved at den skadelidte forud gør sit krav gældende over for  

 vedkommende institution i Fællesskabet. I sidstnævnte tilfælde skal sag  

 anlægges inden den frist af een måned, der omhandles i artikel 33, sidste  

 stykke: i påkommende tilfælde finder bestemmelserne i artikel 35, sidste  

 stykke, anvendelse. 
Særlige regler for retstvister mellem medlemsstater 
Artikel 411) 
Når en retstvist mellem Medlemsstater indbringes for Domstolen på grundlag  

 af Traktatens artikel 89, underrettes de øvrige Medlemsstater uopholdeligt af  

 justitssekretæren om tvistens genstand. 
Enhver af disse Stater er berettiget til at indtræde i sagen. 
De i denne artikel nævnte retstvister skal afgøres af Domstolen i  

 plenarmøde. 
Note 

1) Se fodnote til denne protokol og fodnote til EKSF-Traktatens art. 32.  



Artikel 42 
Indtræder en Stat i henhold til bestemmelserne i foranstående artikel i en  

 sag, der er indbragt for Domstolen, er den i dommen givne fortolkning  

 bindende for den pågældende Stat. 
Trediemands søgsmål 
Artikel 43 
De af Den Høje Myndighed under anvendelsen af Traktatens artikel 63, stk.  

 (2) trufne afgørelser skal forkyndes for køberen samt for de pågældende  

 virksomheder; vedrører afgørelsen samtlige eller en betydelig gruppe af  

 virksomheder, kan forkyndelsen over for dem erstattes af en offentliggørelse.  


Enhver, som i henhold til bestemmelserne i artikel 66, stk. (5), fjerde  

 afsnit er blevet pålagt en tvangsbod, har adgang til at rejse sag i medfør af  

 Traktatens artikel 36. 
Procesreglement 
Artikel 441) 
Domstolen fastsætter selv sit procesreglement. Dette reglement skal  

 indeholde alle bestemmelser, der er nødvendige for dets anvendelse og om  

 fornødent denne Statuts udfyldning. 
Overgangsbestemmelse 
Artikel 45 
Umiddelbart efter edsaflæggelsen udpeger Rådets formand ved lodtrækning de  

 dommere og generaladvokater, hvis embeder efter forløbet af den første 3  

 års-periode skal nybesættes i henhold til Traktatens artikel 32. 
UDFÆRDIGET i Paris, den attende april nitten hundrede og enoghalvtreds.  


ADENAUER 
Paul VAN ZEELAND 
J. MEURICE 
SCHUMAN SFORZA 
Jos. BECH STIKKER 
VAN DEN BRINK 
Note 

1) Ifølge art. 8 stk. (3) litra d) er den første sætning i art. 44  

 ophævet og erstattet af følgende bestemmelse: 

»Domstolen fastsætter sit procesreglement. Reglementet kræver Rådets  

 enstemmige godkendelse«. 
PROTOKOL 
VEDRØRENDE 
FORBINDELSERNE MED EUROPARÅDET 
DE HØJE KONTRAHERENDE PARTER 
SOM ER SIG FULDT BEVIDST, at det er nødvendigt at oprette de snævrest  

 mulige forbindelser mellem Det Europæiske Kul- og Stålfællesskab og  

 Europarådet, særlig mellem disses to Forsamlinger, 
SOM HAR NOTERET SIG Europarådets Forsamlings henstillinger, 
ER BLEVET ENIGE OM følgende bestemmelser: 
Artikel 1 
Medlemsstaternes regeringer opfordres til at henstille til deres  

 lovgivende forsamlinger fortrinsvis at vælge de Forsamlingsmedlemmer, som  

 skal udpeges af dem, blandt repræsentanterne i Europarådets rådgivende  

 Forsamling. 
Artikel 2 
Fællesskabets Forsamling oversender hvert år til Europarådets rådgivende  

 Forsamling en beretning om sin virksomhed. 
Artikel 3 
Den Høje Myndighed oversender hvert år til Europarådets Ministerudvalg og  

 rådgivende Forsamling den i Traktatens artikel 17 om handlede almindelige  

 beretning. 
Artikel 4 
Den Høje Myndighed underretter Europarådet om, i hvilket omfang den har  

 været i stand til at efterkomme de henstillinger, som i henhold til artikel  

 15 (b) i Europarådets Statut er blevet rettet til den af Europarådets  

 Ministerudvalg. 
Artikel 5 
Traktaten om oprettelse af Det Europæiske Kul- og Stålfællesskab og dens  

 bilag skal registreres i Europarådets Generalsekretariat. 
Artikel 6 
Ved aftale mellem Fællesskabet og Europarådet kan, blandt andet, enhver  

 anden form for gensidig støtte og samarbejde mellem de to organisationer  

 fastlægges og i givet fald den egnede form herfor. 



 Udfærdiget i Paris, den 18. april 1951.  

 


ADENAUER 


Paul VAN ZEELAND 


J. MEURICE 


SCHUMAN 


SFORZA 


Jos. BECH 


STIKKER 


VAN DEN BRINK 


BREVVEKSLING 


MELLEM 


FORBUNDSREPUBLIKKEN TYSKLANDS REGERING 


OG 


REPUBLIKKEN FRANKRIGS REGERING VEDRØRENDE SAAR 


FORBUNDSKANSLEREN 


OG 


UDENRIGSMINISTEREN 


p.t. Paris, den 18. april 1951 


Hans Excellence 


Hr. Præsident Robert Schuman 


Udenrigsminister 


Paris 


Hr. Præsident, 


Repræsentanterne for forbundsregeringen har under  

 forhandlingerne om  


    Det Europæiske Kul- og Stålfællesskab gentagne  

 gange erklæret, at   

 den endelige ordning af Saars status kun kan ske ved fredstraktaten eller ved  

 en lignende traktat. De har endvidere under forhandlingerne erklæret, at  

 forbundsregeringen ved at undertegne traktaten ikke udtrykker nogen  

 anerkendelse af Saars nuværende status. 
Jeg gentager denne erklæring og beder Dem om over for mig at bekræfte, at  

 den franske regering er enig med forbundsregeringen i, at den endelige  

 ordning af Saars status kun kan ske ved fredstraktaten eller ved en lignende  

 traktat, og at den franske regering ikke i Forbundsrepublikkens undertegnelse  

 af traktaten om Det Europæiske Kul- og Stålfællesskab ser nogen anerkendelse  

 fra forbundsregeringens side af Saars nuværende status. 
Modtag, Hr. Præsident, min forsikring om min mest udmærkede højagtelse.  


(sign.) ADENAUER 



 Paris, den 18. april 1951  


Hr. Forbundskansler, 


I besvarelse af Deres skrivelse af 18. april 


1951 tager den franske regering til efterretning at  


    forbundsregeringen ikke ved undertegnelsen af  

 traktaten om   

 oprettelse af Det Europæiske 
Kul- og Stålfællesskab har til hensigt at anerkende Saars nuværende  

 status. 
Den franske regering erklærer ud fra sit standpunkt, at den på grundlag af  

 Saars nuværende status handler på dets vegne, men at den ikke i  

 forbundsregeringens undertegnelse af traktaten ser nogen anerkendelse fra  

 forbundsregeringens side af Saars nuværende status. Den er ikke af den  

 opfattelse, at traktaten om oprettelse af Det Europæiske Kul- og  

 Stålfællesskab foregriber Saars endelige status, som skal fastlægges i  

 fredstraktaten eller i en i dens sted afsluttet traktat. 
Modtag, Hr. Forbundskansler, min forsikring om min mest udmærkede  

 højagtelse. 
(sign.) SCHUMAN 
Hr. Dr. Konrad Adenauer, 
Forbundsrepublikken Tysklands 
Forbundskansler og udenrigsminister. 

