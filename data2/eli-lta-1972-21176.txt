

Lov om Danmarks tiltrædelse af De Europæiske  

 Fællesskaber Bilag 1 til loven: Traktat om oprettelse af et fælles Råd og en  

 fælles Kommission for De Europæiske Fællesskaber og tilhørende dokumenter  

 (Fusionstraktaten) (* 1) 



(Tiltrædelsesloven) 


TRAKTAT OM OPRETTELSE AF ET FÆLLES RÅD OG EN FÆLLES KOMMISSION FOR DE  

 EUROPÆISKE FÆLLESSKABER OG TILHØRENDE DOKUMENTER 


 Bruxelles, den 8. april 1965  


Oversigt 


I. Traktat om oprettelse af et fælles Råd og en fælles  

 Kommission for  


    De Europæiske Fællesskaber 

II. Slutakt 
III. Afgørelse truffet af repræsentanterne for Medlemsstaternes Regeringer  

 om den foreløbige placering af visse af Fællesskabernes institutioner og  

 tjenester 
Indholdsfortegnelse 
I. 
Traktat om oprettelse af et fælles Råd og en fælles Kommission for De  

 Europæiske Fællesskaber 
TRAKTATEKST 
Præambel 
Kapitel I: Rådet for De Europæiske Fællesskaber 
Kapitel II: Kommissionen for De Europæiske Fællesskaber 
Kapitel III: Finansielle bestemmelser 
Kapitel IV: De Europæiske Fællesskabers tjenestemænd og øvrige ansatte  


Kapitel V: Almindelige og afsluttende bestemmelser 
Protokol vedrørende De Europæiske Fællesskabers privilegier og immuniteter  


Kapitel I: De Europæiske Fællesskabers ejendom, pengemidler, aktiver og  

 forretninger 
Kapitel II: Meddelelser og passersedler 
Kapitel III: Medlemmer af forsamlingen 
Kapitel IV: Repræsentanter for Medlemsstaterne, som deltager i arbejdet i  

 De Europæiske Fællesskabers Institutioner 
Kapitel V: De Europæiske Fællesskabers tjenestemænd og øvrige ansatte 
Kapitel VI: Privilegier og immuniteter for de repræsentationer for  

 tredjelande, der er akkrediteret ved De Europæiske Fællesskaber 
Kapitel VII: Almindelige bestemmelser 
II. 
SLUTAKT 
Slutaktens tekst 

Bilag I: Beføjelser for De Europæiske Fællesskabers Kommission 
Bilag II: Erklæring fra Regeringen for Forbundsrepublikken Tyskland  

 vedrørende anvendelsen på Berlin af Traktaten om oprettelse af et fælles Råd  

 og en fælles Kommission for De Europæiske Fællesskaber samt af Traktaten om  

 oprettelse af Det Europæiske Kul- og Stålfællesskab 
III. 
Afgørelse truffet af repræsentanterne for Medlemsstaternes Regeringer  

 vedrørende den foreløbige placering af visse af Fællesskabernes institutioner  

 og tjenester 
TRAKTAT 
OM OPRETTELSE AF 
ET FÆLLES RÅD OG EN FÆLLES KOMMISSION 
FOR DE EUROPÆISKE FÆLLESSKABER 
HANS MAJESTÆT BELGIERNES KONGE, 
PRÆSIDENTEN FOR FORBUNDSREPUBLIKKEN TYSKLAND, 
PRÆSIDENTEN FOR DEN FRANSKE REPUBLIK, 
PRÆSIDENTEN FOR DEN ITALIENSKE REPUBLIK, 
HANS KONGELIGE HØJHED STORHERTUGEN AF LUXEMBOURG, 
HENDES MAJESTÆT DRONNINGEN AF NEDERLANDENE, 
HAR 
under henvisning til artikel 96 i Traktaten om oprettelse af Det  

 Europæiske Kul- og Stålfællesskab, 
under henvisning til artikel 236 i Traktaten om oprettelse af Det  

 Europæiske Økonomiske Fællesskab, 
under henvisning til artikel 204 i Traktaten om oprettelse af Det  

 Europæiske Atomenergifællesskab, 
BESLUTTET PÅ at fortsætte ad vejen mod europæisk enhed, 
MED DET FORSÆT at foretage en sammenslutning af de tre Fællesskaber, 
I ERKENDELSE AF, at oprettelsen af fælles institutioner for Fællesskaberne  

 bidrager til denne sammenslutning, 
VEDTAGET at oprette et fælles Råd og en fælles Kommission for De  

 Europæiske Fællesskaber og har med dette mål for øje udpeget som  

 befuldmægtigede: 
HANS MAJESTÆT BELGIERNES KONGE: 
Paul-Henri SPAAK, 
vicepremierminister og 
udenrigsminister; 
PRÆSIDENTEN FOR FORBUNDSREPUBLIKKEN TYSKLAND: 
Kurt SCHMUCKER, 
økonomiminister; 
PRÆSIDENTEN FOR DEN FRANSKE REPUBLIK: 
Maurice COUVE de MURVlLLE, 
udenrigsminister; 
PRÆSIDENTEN FOR DEN ITALIENSKE REPUBLlK: 
Amintore FANFANI, 
udenrigsminister; 
HANS KONGELIGE HØJHED STORHERTUGEN AF LUXEMBOURG: 
Pierre WERNER, 
premierminister og udenrigsminister; 
HENDES MAJESTÆT DRONNINGEN AF NEDERLANDENE: 
J. M. A. H. LUNS, 
udenrigsminister; 



Kapitel I 



 Rådet for de Europæiske Fællesskaber 


Artikel I 
Der oprettes et Råd for De Europæiske Fællesskaber, i det følgende benævnt  

 Rådet. Dette Råd træder i stedet for Det Europæiske Kul- og Stålfællesskabs  

 særlige Ministerråd, Det Europæiske Økonomiske Fællesskabs Råd og Det  

 Europæiske Atomenergifællesskabs Råd. 
Det udøver den myndighed og de beføjelser, der er tillagt disse  

 institutioner på de betingelser, der er fastsat i Traktaten om oprettelse af  

 Det Europæiske Kul- og Stålfællesskab, i Traktaterne om oprettelse af Det  

 Europæiske Økonomiske Fællesskab og Det Europæiske Atomenergifællesskab samt  

 i denne Traktat. 
Artikel 21) 
Rådet består af repræsentanter for Medlemsstaterne. Hver regering udpeger  

 et af sine medlemmer som delegeret. 
Formandshvervet udøves på skift af Rådets medlemmer for seks måneder ad  

 gangen efter nedenstående rækkefølge af Medlemsstaterne: Belgien, Tyskland,  

 Frankrig, Italien, Luxembourg, Nederlandene. 
Artikel 3 
Rådet træder sammen efter indkaldelse fra formanden på initiativ af denne,  

 af et medlem af Rådet eller af Kommissionen. 
Artikel 4 
Et Udvalg, der sammensættes af Medlemsstaternes Faste Repræsentanter, har  

 til opgave at forberede Rådets arbejde og udføre de hverv, der tildeles det  

 af Rådet. 
Artikel 5 
Rådet fastsætter sin forretningsorden. 
Artikel 6 
Rådet fastsætter med kvalificeret flertal lønninger, godtgørelser og  

 pensioner for Kommissionens formand og medlemmer, for Domstolens præsident,  

 dommere, generaladvokater og justitssekretær. Det fastsætter ligeledes med  

 kvalificeret flertal alle godtgørelser, der ydes som vederlag. 
Artikel 7 
Artiklerne 27, 28 stk. 1, 29 og 30 i Traktaten om oprettelse af Det  

 Europæiske Kul- og Stålfællesskab, artiklerne 146, 147, 151 og 154 i  

 Traktaten om oprettelse af Det Europæiske Økonomiske Fællesskab og artiklerne  

 116, 117, 121 og 123 i Traktaten om oprettelse af Det Europæiske  

 Atomenergifællesskab ophæves. 
Artikel 8 

(1) Betingelserne for udøvelse af de beføjelser, der er tillagt Det  

 særlige Ministerråd ifølge Traktaten om oprettelse af Det Europæiske Kul- og  

 Stålfællesskab og ifølge den dertil knyttede Protokol vedrørende Domstolens  

 Statut, ændres i overensstemmelse med stk. (2) og (3). 
(2) Artikel 28 i Traktaten om oprettelse af Det Europæiske Kul og  

 StålfæIlesskab ændres som følger: 
a) Bestemmelserne i artiklens stk. 3 med følgende ordlyd: 

»I tilfælde, hvor denne Traktat kræver en enstemmig beslutning eller  

 enstemmig og samstemmende udtalelse er beslutningen eller udtalelsen  

 vedtaget, såfremt alle Rådets medlemmer stemmer herfor«. 
suppleres med følgende bestemmelser: 
»Ved anvendelse af artiklerne 21, 32, 32 a, 78 d og 78 f i denne  

 Traktat og artiklerne 16, 20, stk. 3, 28, stk. 3 og 44 i Protokollen  

 vedrørende Domstolens Statut, vil det forhold, at medlemmer, der er til stede  

 eller repræsenteret, undlader at stemme, dog ikke hindre vedtagelsen af de af  

 Rådets afgørelser, der kræver enstemmighed«. 

b) Bestemmelserne i artiklens stk. 4 med følgende ordlyd: 

»Rådets beslutninger, bortset fra dem, der kræver kvalificeret  

 flertal eller enstemmighed, træffes af et flertal af Rådets medlemmer, dette  

 flertal betragtes som opnået, dersom det omfatter det absolutte flertal af  

 Medlemsstaternes repræsentanter, heri indbefattet en stemme fra en  

 repræsentant for en af de Stater, som står for mindst en sjettedel af den  

 samlede værdi af Fællesskabets kul- og stålproduktion«. 
Note 

1) Ifølge art. 11 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 2 stk. (2)  

 blive erstattet af følgende bestemmelse: 

»formandshvervet udøves på skift af Rådets medlemmer for 6 måneder ad  

 gangen efter nedenstående rækkefølge af medlemsstaterne: Belgien, Danmark,  

 Tyskland, Frankrig, Irland, Italien, Luxembourg, Nederlandene, Norge og Det  

 forenede Kongerige.« 
suppleres med følgende bestemmelser: 
»Ved anvendelse af bestemmelserne i artiklerne 78, 78 b og 78 d i  

 denne Traktat, hvorefter der kræves kvalificeret flertal, tildeles der dog  

 rådsmedlemmernes stemmer følgende vægt: Belgien 2, Tyskland 4, Frankrig 4,  

 Italien 4, Luxembourg 1, Nederlandene 2. Afgørelser træffes med mindst 12  

 stemmer, der udtrykker tilslutning fra mindst fire medlemmer«. 

(3) Protokollen vedrørende Domstolens Status, der er knyttet som bilag  

 til Traktaten om oprettelse af Det Europæiske Kul- og Stålfællesskab, ændres  

 som følger: 
a) Artiklerne 5 og 15 ophæves. 
b) Artikel 16 ophæves og erstattes af følgende bestemmelser: 
»(1) Til Domstolen knyttes tjenestemænd og andre ansatte, for at den  

 skal kunne udøve sin virksomhed. De er undergivet justitssekretæren under  

 præsidentens tilsyn. 
(2) På forslag af Domstolen kan Rådet med enstemmighed tillade  

 udnævnelsen af assisterende referenter og træffe bestemmelse om deres  

 stilling. De assisterende referenter kan på vilkår, der fastsættes i  

 procesreglementet, kaldes til at deltage i forberedelsen af sager, der er  

 indbragt for Domstolen, og til at samarbejde med den refererende dommer.  



Til assisterende referenter vælges personer, hvis uafhængighed er  

 uomtvistelig, og som kan dokumentere den nødvendige juridiske egnethed; de  

 udnævnes af Rådet. De aflægger for Domstolen ed på at ville udføre deres  

 hverv med fuldstændig upartiskhed og samvittighedsfuldhed og på at bevare  

 tavshed om Domstolens rådslagninger og afstemninger« 

c) Artikel 20, stk 3, og artikel 28, stk. 5, suppleres ved mellem de  

 sidste to ord »Rådets godkendelse« at indføje ordet  

 »enstemmige«. 
d) Den første sætning i artikel 44 ophæves og erstattes af følgende  

 bestemmelser: 

»Domstolen fastsætter sit procesreglement. Reglementet kræver Rådets  

 enstemmige godkendelse«. 




Kapitel II 



 Kommissionen for de Europæiske Fællesskaber  

 

Artikel 9 
Der oprettes en Kommission for De Europæiske Fællesskaber, i det følgende  

 benævnt Kommissionen. Denne Kommission træder i stedet for Det Europæiske  

 Kul- og Stålfællesskabs Høje Myndighed, Det Europæiske Økonomiske Fællesskabs  

 Kommission og Det Europæiske Atomenergifællesskabs Kommission. 
Den udøver den myndighed og de beføjelser, der er tillagt disse  

 institutioner på de betingelser, der er fastsat i Traktaten om oprettelse af  

 Det Europæiske Kul og Stålfællesskab, i Traktaterne om oprettelse af Det  

 Europæiske Økonomiske Fællesskab og Det Europæiske Atomenergifællesskab samt  

 i denne Traktat. 
Artikel 101) 

(1) Kommissionen består af ni medlemmer, der vælges under hensyn til  

 deres almindelige duelighed, og hvis uafhængighed er uomtvistelig. 

Antallet af medlemmer i Kommissionen kan ændres af Rådet med enstemmighed.  


Kun statsborgere i Medlemsstaterne kan være medlemmer af Kommissionen.  


Kommissionen skal omfatte mindst een statsborger fra hver af  

 Medlemsstaterne, dog kan højst to medlemmer af Kommissionen være af samme  

 nationalitet. 

(2) Kommissionens medlemmer udfører deres hverv i fuldkommen uafhængighed  

 og i Fællesskabernes almene interesse. 

Ved udførelsen af deres pligter må de hverken søge eller modtage  

 instruktioner fra nogen regering eller noget andet organ. De afholder sig fra  

 enhver handling, som er uforenelig med karakteren af deres hverv. Hver  

 Medlemsstat forpligter sig til at respektere denne grundsætning og til ikke  

 at forsøge at påvirke Kommissionens medlemmer under udførelsen af deres  

 hverv. 
Kommissionens medlemmer må ikke, så længe deres tjeneste varer, udøve  

 nogen anden - lønnet eller ulønnet - erhvervsmæssig virksomhed. Ved  

 indsættelsen i hvervet afgiver de en højtidelig forsikring, hvorefter de,  

 såvel i deres tjenesteperiode som efter at denne er afsluttet, vil overholde  

 de forpligtelser, der følger med deres hverv, i særdeleshed pligten til efter  

 tjenesteperiodens ophør at udvise hæderlighed og tilbageholdenhed med hensyn  

 til overtagelse af visse hverv eller opnåelse af visse fordele. Overtrædes  

 disse forpligtelser, kan Domstolen på begæring af Rådet eller af Kommissionen  

 - alt efter omstændighederne - afskedige den pågældende fra hans stilling i  

 henhold til artikel 13 eller fratage ham retten til pension eller andre  

 tilsvarende fordele. 
Note 

1) Ifølge art. 15 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 1O stk. (1)  

 1. afsnit blive erstattet af følgende bestemmelse: 

»Kommissionee består af fjorten medlemmer, der vælges under hensyn  

 til deres almindelig duelighed, og hvis uafhængighed er uomtvistelig.«  


Artikel 11 
Kommissionens medlemmer udnævnes af Medlemsstaternes regeringer efter  

 fælles overenskomst. 
Deres tjenesteperiode varer fire år. Genudnævnelse kan finde sted. 
Artikel 12 
Bortset fra ordinære nybesættelser og dødsfald ophører tjenesten for et  

 medlem af Kommissionen ved frivillig fratræden eller ved afskedigelse. 
For resten af det afgående medlems tjenesteperiode udnævnes en  

 efterfølger. Rådet kan dog med enstemmighed beslutte, at der ikke skal  

 udnævnes nogen efterfølger for den resterende periode. 
Bortset fra de i artikel 13 nævnte afskedigelsestilfælde fungerer  

 Kommissionens medlemmer, indtil deres efterfølgere er udpeget. 
Artikel 13 
Ethvert medlem af Kommissionen kan afskediges af Domstolen på begæring af  

 Rådet eller Kommissionen, hvis han ikke længere opfylder de nødvendige  

 betingelser for at udøve sit hverv, eller hvis han har begået en alvorlig  

 forseelse. 
Artikel 141) 
Kommissionens formand og tre næstformænd udpeges blandt dens medlemmer for  

 to år efter de samme regler, som gælder for udnævnelse af Kommissionens  

 medlemmer. Deres mandat kan fornyes. 
Bortset fra det tilfælde, hvor en almindelig nybesættelse finder sted,  

 foretages udnævnelsen efter høring af Kommissionen. 
I tilfælde af fratræden, afskedigelse eller dødsfald, nybesættes  

 formandsposten og næstformandsposterne for resten af tjenesteperioden i  

 overensstemmelse med de ovenfor fastsatte bestemmelser. 
Artikel 15 
Rådet og Kommissionen holder indbyrdes samråd og aftaler i fællesskab  

 formerne for deres samarbejde. 
Artikel 16 
Kommissionen fastsætter sin forretningsorden med henblik på at sikre sin  

 egen og sine tjenestegrenes virksomhed i overensstemmelse med bestemmelserne  

 i Traktaterne om oprettelse af Det Europæiske Kul- og Stålfællesskab, Det  

 Europæiske Økonomiske Fællesskab og Det Europæiske Atomenergifællesskab samt  

 i denne Traktat. Den drager omsorg for, at forretningsordenen offentliggøres.  


Artikel 17 
Kommissionens afgørelser træffes af et flertal af det i artikel 10 nævnte  

 antal medlemmer. 
Kommissionen er kun beslutningsdygtig, såfremt det i dens forretningsorden  

 fastsatte antal medlemmer er til stede. 
Artikel 18 
Hvert år og senest en måned før åbningen af Forsamlingens session  

 offentliggør Kommissionen en almindelig beretning om Fællesskabernes  

 virksomhed. 
Artikel 19 
Artiklerne 156-163 i Traktaten om oprettelse af Det Europæiske Økonomiske  

 Fællesskab, artiklerne 125-133 i Traktaten om oprettelse af Det Europæiske  

 Atomenergifællesskab og artiklerne 9-13, 16, stk. 3, 17 og 18, stk. 6, i  

 Traktaten om oprettelse af Det Europæiske Kul- og Stålfællesskab ophæves.  


Note 

1) Ifølge art. 16 i den til Tiltrædelsestraktaten knyttede Akt vedrørende  

 tiltrædelsesvilkårene og tilpasningerne af traktaterne vil art. 14 stk. 1  

 blive erstattet af følgende bestemmelse: 

»Kommissionens formand og fem næstformænd udpeges blandt dens  

 medlemmer for to år efter de samme regler, som gælder for udnævnelse af  

 Kommissionens medlemmer. Deres mandat kan fornyes.« 




Kapitel III 



 Finansielle bestemmelser  

Artikel 201) 

(1) Det Europæiske Kul- og Stålfællesskabs administrationsudgifter og de  

 modsvarende indtægter, Det Europæiske Økonomiske Fællesskabs indtægter og  

 udgifter og Det Europæiske Atomenergifællesskabs indtægter og udgifter, med  

 undtagelse af dem, der vedrører Forsyningsbureauet og Fællesforetagenderne,  

 savel som af dem, der skal optages i Det Europæiske Atomenergifællesskabs  

 forsknings- og investeringsbudget, optages i De Europæiske Fællesskabers  

 budget på de i Traktaterne om oprettelse af disse tre Fællesskaber fastlagte  

 betingelser. Dette budget, hvis indtægter og udgifter skal balancere, træder  

 i stedet for Det Europæiske Kul- og Stålfællesskabs administrationsbudget,  

 Det Europæiske Økonomiske Fællesskabs budget og Det Europæiske  

 Atomenergifællesskabs driftsbudget. 
(2) Den del af de nævnte udgifter, der dækkes af de i artikel 49 i  

 Traktaten om oprettelse af Det Europæiske Kul- og Stålfællesskab omhandlede  

 udgifter, fastsættes til 18 millioner regningsenheder. 

Fra og med det regnskabsår, der begynder den 1. januar 1967, forelægger  

 Kommissionen hvert år for Rådet en beretning, på grundlag af hvilken Rådet  

 undersøger, om der er anledning til at foretage en tilpasning af dette tal  

 efter udviklingen i Fællesskabernes budget. Rådet træffer afgørelse herom med  

 det flertal, der foreskrives i artikel 28, stk. 4, første punktum, i  

 Traktaten om oprettelse af Det Europæiske Kul- og Stålfællesskab. Denne  

 tilpasning sker på grundlag af en vurdering af den udvikling i udgifterne,  

 der er et resultat af anvendelsen af Traktaten om oprettelse af Det  

 Europæiske Kul- og Stålfællesskab. 

(3) Den del af afgifterne, der tjener til dækning af udgifterne på  

 Fællesskabernes budget, anvendes af Kommissionen til gennemførelsen af  

 budgettet i overensstemmelse med den tidsfølge, hvorefter Medlemsstaterne  

 stiller deres bidrag til rådighed på grundlag af de regnskabsregulativer, der  

 er udstedt ifølge artikel 209, litra b, i Traktaten om oprettelse af Det  

 Europæiske Økonomiske Fællesskab og artikel 183, litra b, i Traktaten om  

 oprettelse af Det Europæiske Atomenergifællesskab. 

Artikel 21 
Artikel 78 i Traktaten om oprettelse af Det Europæiske Kul- og  

 Stålfællesskab ophæves og erstattes af følgende bestemmelser: 
»Artikel 78 

(1) Fællesskabets regnskabsår løber fra den 1. januar til den 31.  

 december 
(2) Fællesskabets udgifter til administration omfatter Den Høje  

 Myndigheds udgifter, herunder dem, der vedrører Det rådgivende Udvalgs  

 virksomhed samt Domstolens, Forsamlingens og Rådets udgifter. 
(3) Hver af Fællesskabets institutioner opstiller et overslag over sine  

 administrationsudgifter. Den Høje Myndighed sammenfatter disse overslag i et  

 foreløbigt forslag til administrationsbudget. Den føjer hertil en udtalelse,  

 der kan indeholde afvigende overslag. 

Den Høje Myndighed forelægger Rådet det foreløbige forslag senest den 30.  

 september i året, der ligger forud for det, forslaget vedrører. 
Når Rådet påtænker at fravige det foreløbige forslag, indhenter det en  

 udtalelse fra Den Høje Myndighed og i givet fald fra de andre interesserede  

 institutioner. 

(4) Rådet vedtager forslaget til administrationsbudget med kvalificeret  

 flertal og oversender det til Forsamlingen. 

Forslaget til administrationsbudget skal forelægges Forsamlingen senest  

 den 31. oktober i det år, der ligger forud for det, forslaget vedrører. 
Forsamlingen kan foreslå Rådet ændringer i forslaget til  

 administrationsbudget. 
Note 

1) Ifølge Budgettraktatens art. 10 erstattes art. 20 stk. (1) af følgende  

 bestemmelse: 
»(1) Det Europæiske Kul- og Stålfællesskabs udgifter til  

 administration og de modsvarende indtægter, Det Europæiske Økonomiske  

 Fællesskabs indtægter og udgifter såvel som Det Europæiske  

 Atomenergifællesskabs indtægter og udgifter, med undtagelse af dem, der  

 vedrører Forsyningsbureauet og Fællesforetagenderne, optages på De Europæiske  

 Fællesskabers budget i overensstemmelse med bestemmelserne i hver af  

 Traktaterne om oprettelse af disse tre Fællesskaber. Dette budget, hvis  

 indtægter og udgifter skal balancere, træder i stedet for Det Euroræiske Kul-  

 og Stålfællesskabs administrationsbudget, Det Europæiske Økonomiske  

 Fællesskabs budget såvel som Det europæiske Atomenergifællesskabs  

 driftsbudget og forsknings- og investeringsbudget.« 
(5) Hvis forsamlingen inden en måned efter forelæggelse af forslaget til  

 administrationsbudget har godkendt dette eller ingen udtalelser har afgivet  

 til Rådet, betragtes forslaget til administrationsbudget som endeligt  

 vedtaget. Såfremt Forsamlingen inden udløbet af denne frist har stillet  

 ændringsforslag, oversendes det ændrede forslag til administrationsbudget til  

 Rådet. Dette forhandler derom med Den Høje Myndighed og i givet fald med  

 andre interesserede institutioner, og vedtager administrationsbudgettet  

 endeligt med kvalificeret flertal. 
(6) Endelig vedtagelse af administrationsbudgettet medfører bemyndigelse  

 og forpligtelse for Den Høje Myndighed til at opkræve de modsvarende  

 indtægter i henhold til bestemmelserne i artikel 49. 

Artikel 78 a 
Administrationsbudgettet opstilles i den regningsenhed, der fastsættes i  

 det i medfør af artikel 78 f udstedte regnskabsregulativ. 
De i administrationsbudgettet anførte udgifter bevilges for et regnskabsår  

 ad gangen, medmindre andet er fastsat i det i medfør af artikel 78 f  

 udfærdigede regnskabsregulativ. 
På de betingelser, der fastsættes i medfør af artikel 78 f, kan  

 bevillinger, som ikke er beregnet til dækning af personaleudgifter, og som  

 ikke er udnyttede ved regnskabsårets udløb, overføres, men kun til det  

 følgende regnskabsår. 
Bevillingerne opdeles i hovedkonti efter udgifternes art eller formål og  

 opdeles yderligere i det omfang, det er nødvendigt, i overensstemmelse med  

 det i medfør af artikel 78 f udstedte regnskabsregulativ. 
Forsamlingens, Rådets, Den Høje Myndigheds og Domstolens udgifter opføres  

 i særskilte afsnit i administrationsbudgettet, dog at en særlig ordning kan  

 gennemføres for visse fællesudgifter. 
Artikel 78 b 

(1) Såfremt administrationsbudgettet ikke er vedtaget ved regnskabsårets  

 begyndelse, kan der i henhold til bestemmelserne i det i medfør af artikel 78  

 f udstedte regnskabsregulativ på grundlag af hver hovedkonto eller anden  

 inddeling afholdes månedlige udgifter på indtil en tolvtedel af det forrige  

 regnskabsårs bevillinger, dog at Den Høje Myndighed højst kan råde over beløb  

 svarende til en tolvtedel af de beløb, der er opført i det forslag til  

 administrationsbudget, som er under udarbejdelse. 

Den Høje Myndighed er bemyndiget og forpligtet til at opkræve afgifterne  

 op til et beløb svarende til bevillingerne i det foregående regnskabsår uden  

 dog at kunne overskride det beløb, der ville være fremkommet ved vedtagelsen  

 af forslaget til administrationsbudget. 

(2) Under forudsætning af, at de øvrige betingelser i stk. (1) iagttages,  

 kan Rådet med kvalificeret flertal tillade udgifter, der overstiger denne  

 tolvtedel. Bemyndigelsen og forpligtelsen til at opkræve afgifter kan  

 tilpasses i overensstemmelse hermed. 

Artikel 78 c 
Inden for rammerne af de givne bevillinger og i overensstemmelse med  

 bestemmelserne i det i medfør af artikel 78 f udstedte regnskabsregulativ  

 gennemfører Den Høje Myndighed administrationsbudgettet på eget ansvar. 
Regulativet fastsætter særlige retningslinjer for institutionernes  

 medvirken ved afholdelsen af egne udgifter. 
Med de begrænsninger og på de betingelser, der fastsættes i det i medfør  

 af artikel 78 f udstedte regnskabsregulativ, kan Den Høje Myndighed inden for  

 administrationsbudgettets rammer overføre bevillinger dels fra en hovedkonto  

 til en anden hovedkonto, dels fra en underkonto til en anden underkonto. 
Artikel 78 d 
Regnskaberne vedrørende samtlige de i artikel 78, stk. (2), nævnte  

 administrationsudgifter samt vedrørende indtægter på administrationskonti og  

 vedrørende de skatteindtægter, der til fordel for Fællesskabet opkræves af  

 dets tjenestemænds og øvrige ansattes løn, vederlag og honorarer, revideres  

 af en kontrolkommission, der består af revisorer, hvis uafhængighed er  

 uomtvistelig, og i hvilken en af revisorerne fører forsædet. Antallet af  

 revisorer fastsættes af Rådet med enstemmighed. Revisorerne og  

 kontrolkommissionens formand udpeges med enstemmighed af Rådet for et tidsrum  

 af fem år. Deres vederlag fastsættes af Rådet med kvalificeret flertal. 
Ved revisionen, der foretages på grundlag af regnskabsbilagene og om  

 fornødent ved undersøgelser på stedet, konstaterer kontrolkommissionen  

 indtægternes og udgifternes lovlighed og formelle rigtighed og sikrer sig, at  

 den økonomiske forvaltning har været forsvarlig. Efter hvert regnskabsårs  

 udløb udarbejder kontrol kommissionen en beretning, som vedtages af et  

 flertal af dens medlemmer. 
Den Høje Myndighed forelægger hvert år Rådet og Forsamlingen regnskabet  

 vedrørende anvendelsen af administrationsbudgettets poster i det forløbne  

 regnskabsår, tillige med kontrolkommissionens beretning. Den forelægger  

 endvidere en oversigt over Fællesskabets aktiver og passiver inden for det  

 område, administrationsbudgettet omfatter. 
Rådet meddeler med kvalificeret flertal Den Høje Myndighed sin godkendelse  

 af regnskabet. Det underretter Forsamlingen om sin beslutning. 
Artikel 78 e 
Rådet udpeger for en periode af tre år en revisor, der hvert år skal  

 aflægge en beretning om den formelle rigtighed med hensyn til bogføringen og  

 Den Høje Myndigheds økonomiske forvaltning: undtaget herfra er den bogføring,  

 der vedrører de i artikel 78, stk. (2), nævnte administrationsudgifter samt  

 indtægter på administrationskonti og de skatteindtægter, der til fordel for  

 Fællesskabet opkræves af dets tjenestemænds og øvrige ansattes løn, vederlag  

 og honorarer. Han skal affatte denne beretning senest seks måneder efter  

 udløbet af det regnskabsår, som opgørelsen gælder, og oversende den til Den  

 Høje Myndighed og Rådet. Den Høje Myndighed forelægger den for Forsamlingen.  


Revisoren udfører sit hverv i fuldkommen uafhængighed. Revisorhvervet er  

 uforeneligt med et hvilket som helst hverv i en af Fællesskabernes  

 institutioner eller tjenester, bortset fra det i artikel 78 d nævnte hverv  

 som medlem af kontrolkommissionen. Hans mandat kan fornyes. 
Artikel 78 f 
på forslag af Den Høje Myndighed skal Rådet med enstemmighed: 

a) udstede regnskabsregulativer, som navnlig fastlægger de nærmere  

 retningslinjer for opstillingen og gennemførelsen af administrationsbudgettet  

 og for regnskabsaflæggelsen og revisionen; 
b) fastlægge reglerne for de anvisningsberettigedes og regnskabsførernes  

 ansvar og organisere kontrollen med disse.' 

Artikel 22 
Der oprettes en kontrolkommission for De Europæiske Fællesskaber. Denne  

 kontrolkommission træder i stedet for kontrolkommissionerne i Det Europæiske  

 Kul- og Stålfællesskab, i Det Europæiske Økonomiske Fællesskab og i Det  

 Europæiske Atomenergifællesskab. På de betingelser, der er fastsat i  

 Traktaterne om oprettelse af de tre Fællesskaber, udøver kontrolkommissionen  

 den myndighed og de beføjelser, der er tillagt disse kommissioner i hver af  

 de nævnte Traktater. 
Artikel 23 
Artikel 6 i Konventionen vedrørende fælles institutioner for De Europæiske  

 Fællesskaber ophæves. 




Kapitel IV 



 De europæiske Fællesskabers tjenestemænd og  

 øvrige ansatte  

Artikel 24 

(1) Tjenestemændene og de øvrige ansatte i Det Europæiske Kul- og  

 Stålfællesskab, i Det Europæiske Økonomiske Fællesskab og i Det Europæiske  

 Atomenergifællesskab bliver samtidig med denne Traktats ikrafttræden  

 tjenestemænd og øvrige ansatte i De Europæiske Fællesskaber og indgår under  

 den fælles administration for disse Fællesskaber. 

På forslag af Kommissionen og efter at have indhentet udtalelse fra de  

 øvrige interesserede institutioner udfærdiger Rådet med kvalificeret flertal  

 vedtægten for tjenestemænd i De Europæiske Fællesskaber og  

 ansættelsesvilkårene for disse Fællesskabers øvrige ansatte. 

(2) paragraf 7, stk. 3, i Konventionen om overgangsbestemmelser, der er  

 knyttet som bilag til Traktaten om oprettelse af Det Europæiske Kul- og  

 Stålfællesskab, artikel 212 i Traktaten om oprettelse af Det Europæiske  

 Økonomiske Fællesskab og artikel 186 i Traktaten om oprettelse af Det  

 Europæiske Atomenergifællesskab ophæves. 

Artikel 25 
Indtil ikrafttræden af den fælles vedtægt og af de fælles  

 ansættelsesvilkår, der omhandles i artikel 24, samt af de forskrifter, der  

 skal gives ifølge artikel 13 i protokollen, der er knyttet som bilag til  

 denne Traktat, gælder for de inden denne Traktats ikrafttræden ansatte  

 tjenestemænd og øvrige ansatte fortsat de bestemmelser, der indtil da var  

 gældende for dem. 
Indtil den fælles vedtægt og de fælles ansættelsesvilkår, der er nævnt i  

 artikel 24, samt de forskrifter, der skal gives ifølge artikel 13 i  

 protokollen, der er knyttet som bilag til denne Traktat, foreligger, gælder  

 for de efter denne Traktats ikrafttræden ansatte tjenestemænd og øvrige  

 ansatte bestemmelserne for tjenestemænd og øvrige ansatte i Det Europæiske  

 Økonomiske Fællesskab og i Det Europæiske Atomenergifællesskab. 
Artikel 26 
Artikel 40, stk. 2, i Traktaten om oprettelse af Det europæiske Kul- og  

 Stålfællesskab ophæves og erstattes af følgende bestemmelser: 
»Domstolen har endvidere kompetence til at tilkende en erstatning,  

 der påhviler Fællesskabet, i tilfælde, hvor skaden er forårsaget ved en  

 personlig fejl begået af en i Fællesskabet ansat under udøvelsen af hans  

 tjenstlige pligter. De ansattes personlige ansvar over for Fællesskabet  

 fastsættes i den vedtægt eller i de ansættelsesvilkår, der gælder for  

 dem«. 




Kapitel V 



 Almindelige og afsluttende bestemmelser  

 

Artikel 27 

(1) Artikel 22, stk. 1, i Traktaten om oprettelse af Det Europæiske Kul-  

 og Stålfællesskab, artikel 139, stk. 1, i Traktaten om oprettelse af Det  

 Europæiske Økonomiske Fællesskab og artikel 109, stk. 1, i Traktaten om  

 oprettelse af Det Europæiske Atomenergifællesskab ophæves og erstattes af  

 følgende bestemmelser: 

»Forsamlingen afholder en årlig session. Den træder uden indkaldelse  

 sammen den anden tirsdag i marts«. 

(2) Artikel 24, stk. 2, i Traktaten om oprettelse af Det Europæiske Kul-  

 og Stålfællesskab ophæves og erstattes af følgende bestemmelser: 

»Indbringes forslag om mistillidsvotum vedrørende Den Høje Myndigheds  

 virksomhed, kan Forsamlingen tidligst tage stilling hertil tre dage efter  

 forslagets indbringelse og kun ved en offentlig afstemning«. 
Artikel 28 
De Europæiske Fællesskaber nyder på Medlemsstaternes område de for  

 udførelsen af deres opgave nødvendige privilegier og immuniteter på de  

 betingelser, der er fastsat i den som bilag til denne Traktat knyttede  

 protokol. Dette gælder også Den europæiske Investeringsbank. 
Artikel 76 i Traktaten om oprettelse af Det Europæiske Kul- og  

 Stålfællesskab, artikel 218 i Traktaten om oprettelse af Det Europæiske  

 Økonomiske Fællesskab og artikel 191 i Traktaten om oprettelse af Det  

 Europæiske Atomenergifællesskab samt protokollerne om privilegier og  

 immuniteter, der er knyttet til disse tre Traktater som bilag, artikel 3,  

 stk. 4, og artikel 14, stk. 2, i protokollen vedrørende Domstolens Statut,  

 der er knyttet som bilag til Traktaten om oprettelse af Det Europæiske Kul-  

 og Stålfællesskab, og artikel 28, stk. (1), andet afsnit, i protokollen  

 vedrørende vedtægterne for Den europæiske lnvesteringsbank, der er knyttet  

 som bilag til Traktaten om oprettelse af Det Europæiske Økonomiske  

 Fællesskab, ophæves. 
Artikel 29 
De beføjelser, der er tillagt Rådet ifølge artiklerne 5, 6, 10, 12, 13,  

 24, 34 og 35 i denne Traktat og ifølge artiklerne i den dertil som bilag  

 knyttede protokol, udøves i henhold til de forskrifter, der er fastsat i  

 artiklerne 148, 149 og 150 i Traktaten om oprettelse af Det Europæiske  

 Økonomiske Fællesskab og i artiklerne 118, 119 og 120 i Traktaten om  

 oprettelse af Det Europæiske Atomenergifællesskab. 
Artikel 30 
Bestemmelserne i Traktaterne om oprettelse af Det Europæiske Økonomiske  

 Fællesskab og af Det Europæiske Atomenergifællesskab vedrørende Domstolens  

 kompetence og vedrørende udøvelsen af denne kompetence anvendes på  

 bestemmelserne i denne Traktat og i den dertil som bilag knyttede protokol;  

 med hensyn til de bestemmelser, der fremtræder som ændringer af artiklerne i  

 Traktaten om oprettelse af Det Europæiske Kul- og Stålfællesskab, finder  

 bestemmelserne i Traktaten om oprettelse af Det Europæiske Kul- og  

 Stålfællesskab dog fortsat anvendelse. 
Artikel 31 
Rådet påbegynder sin virksomhed fra den dag, denne Traktat træder i kraft.  


På dette tidspunkt udøves formandshvervet i Rådet af det rådsmedlem, der i  

 medfør af de i Traktaterne om oprettelse af Det Europæiske Økonomiske  

 Fællesskab og Det Europæiske Atomenergifællesskab fastsatte forskrifter  

 skulle føre forsædet i Det Europæiske Økonomiske Fællesskabs og Det  

 Europæiske Atomenergifællesskabs Råd; dette gælder for hans resterende  

 tjenesteperiode. Ved udløbet af denne tjenesteperiode udøves formandshvervet  

 efter tur i den rækkefølge af Medlemsstaterne, der er fastlagt i artikel 2 i  

 denne Traktat. 
Artikel 32 

(1) Kommissionen består af fjorten medlemmer, indtil Traktaten om  

 oprettelse af et eneste Europæisk Fællesskab træder i kraft, dog højst i et  

 tidsrum af tre år efter udnævnelsen af dens medlemmer. 

I denne periode kan højst tre medlemmer af Kommissionen være af samme  

 nationalitet. 

(2) Kommissionens formand, næstformænd og medlemmer udnævnes, så snart  

 denne Traktat er trådt i kraft. Kommissionen påbegynder sin virksomhed den  

 femte dag efter udnævnelsen af dens medlemmer. Samtidig ophører  

 tjenesteperioden for medlemmerne af Den Høje Myndighed og af Det Europæiske  

 Økonomiske Fællesskabs og Det Europæiske Atomenergifællesskabs Kommissioner.  



Artikel 33 
Tjenesteperioden for medlemmerne af den i artikel 32 omhandlede Kommission  

 ophører på det i artikel 32, stk. (1), fastsatte tidspunkt. Medlemmerne af  

 den i artikel 10 omhandlede Kommission udnævnes senest en måned før dette  

 tidspunkt. 
For så vidt alle eller nogle medlemmer ikke udnævnes rettidigt, finder  

 bestemmelserne i artikel 12, stk. 3, ikke anvendelse over for det medlem, der  

 blandt hver Medlemsstats statsborgere har den laveste anciennitet som medlem  

 af en Kommission eller af Den Høje Myndighed, eller som i tilfælde af samme  

 anciennitet har den laveste alder. Bestemmelserne i artikel 12, stk. 3, kan  

 dog anvendes over for alle medlemmer af samme nationalitet, hvis et medlem af  

 denne nationalitet før det i artikel 32, stk. (1), fastsatte tidspunkt har  

 nedlagt sit hverv, uden at en efterfølger er udpeget. 
Artikel 34 
Rådet vedtager med enstemmighed en ordning angående vederlag til de  

 forhenværende medlemmer af Den Høje Myndighed og af Det Europæiske Økonomiske  

 Fællesskabs og Det Europæiske Atomenergifællesskabs Kommissioner, der i  

 medfør af artikel 32 er fratrådt deres tjeneste og ikke er udpeget til  

 medlemmer af Kommissionen. 
Artikel 35 

(1) Fællesskabernes første budget opstilles og vedtages for det  

 regnskabsår, der begynder den 1. januar efter denne Traktats ikrafttræden.  


(2) Såfremt denne Traktat træder i kraft før den 1. juli 1965, skal det  

 almindelige budgetoverslag over Det Europæiske Kul- og Stålfællesskabs  

 administrationsudgifter, der udløber den 1. juli, forlænges til 31. december  

 samme år: de bevillinger, der er tildelt i henhold til dette budgetoverslag,  

 forhøjes tilsvarende, medmindre Rådet med kvalificeret flertal træffer anden  

 afgørelse. 

Hvis denne Traktat træder i kraft efter den 30. juni 1965, træffer Rådet  

 efter forslag fra Kommissionen med enstemmighed de nødvendige afgørelser,  

 idet den lægger vægt på dels at sørge for en forsvarlig administration af  

 Fællesskaberne, dels at få vedtaget Fællesskabernes første budget snarest  

 muligt. 
Artikel 36 
Formanden for og medlemmerne af kontrolkommissionen for Det Europæiske  

 Økonomiske Fællesskab og Det Europæiske Atomenergifællesskab overtager  

 hvervene som formand for og medlemmer af De Europæiske Fællesskabers  

 kontrolkommission, så snart denne Traktat træder i kraft og indtil udløbet af  

 deres tidligere tjenesteperiode. 
Den revisor, der indtil denne Traktats ikrafttræden udøver sit hverv i  

 medfør af artikel 78 i Traktaten om oprettelse af Det Europæiske Kul- og  

 Stålfællesskab, overtager indtil udløbet af sin tidligere tjenesteperiode  

 hvervet som den i artikel 78 e i sidstnævnte Traktat omhandlede revisor. 
Artikel 37 
Uden i øvrigt at ændre anvendelsen af artikel 77 i Traktaten om oprettelse  

 af Det Europæiske Kul- og Stålfællesskab, af artikel 216 i Traktaten om  

 oprettelse af Det Europæiske Økonomiske Fællesskab, af artikel 189 i  

 Traktaten om oprettelse af Det Europæiske Atomenergifællesskab og af artikel  

 1, stk. 2, i Protokollen vedrørende vedtægterne for Den europæiske  

 Investeringsbank, vedtager repræsentanterne for Medlemsstaternes regeringer i  

 gensidig forståelse de nødvendige bestemmelser for at løse visse problemer,  

 som særlig vedrører Storhertugdømmet Luxembourg, og som er fremkommet ved  

 oprettelsen af et fælles Råd og en fælles Kommission for De Europæiske  

 Fællesskaber. 
Den afgørelse, der træffes af repræsentanterne for Medlemsstaternes  

 regeringer, træder i kraft samme dag som denne Traktat. 
Artikel 38 
Denne Traktat skal ratificeres af De høje kontraherende parter i  

 overensstemmelse med deres forfatningsmæssige bestemmelser.  

 Ratifikationsdokumenterne deponeres hos Den Italienske Republiks Regering.  


Denne traktat træder i kraft den første dag i den måned, der følger efter  

 deponeringen af det sidste ratifikationsdokument. 
Artikel 39 
Denne Traktat, udarbejdet i eet eksemplar på fransk, italiensk,  

 nederlandsk og tysk, hvilke fire tekster har samme gyldighed, deponeres i Den  

 Italienske Republiks Regerings arkiver. Denne Regering fremsender en  

 bekræftet afskrift til hver af de øvrige Signatarstaters Regeringer. 
TIL BEKRÆFTELSE HERAF har undertegnede befuldmægtigede underskrevet denne  

 Traktat. 
Udfærdiget i Bruxelles, den ottende april nitten hundrede og femogtres.  


Paul-Henri SPAAK 
Kurt SCHMUCKER 
Maurice COUVE de MURVILLE 
Amintore FANFANI 
Pierre WERNER 
J. M. A. H. LUNS 
PROTOKOL 
VEDRØRENDE 
DE EUROPÆISKE FÆLLESSKABERS PRIVILEGIER 
OG IMMUNITETER 
DE HØJE KONTRAHERENDE PARTER, SOM TAGER I BETRAGTNING, at De 
Europæiske Fællesskaber og Den europæiske Investeringsbank i henhold til  

 artikel 28 i Traktaten om oprettelse af et fælles Råd og en fælles Kommission  

 for disse Fællesskaber, på Medlemsstaternes områder skal nyde de for  

 opfyldelsen af deres opgaver nødvendige privilegier og immuniteter, 
ER BLEVET ENIGE OM følgende bestemmelser, der knyttes som bilag til denne  

 Traktat: 




Kapitel I 



 De europæiske Fællesskabers ejendom,  

 pengemidler, aktiver og    

 forretninger  


Artikel 1 
Fællesskabernes lokaler og bygninger er ukrænkelige. De er fritaget for  

 ransagning, rekvisition, beslaglæggelse og ekspropriation. Fællesskabernes  

 ejendom og aktiver kan ikke uden bemyndigelse fra Domstolen gøres til  

 genstand for tvangsforanstaltninger, hvad enten disse er af administrativ  

 eller judiciel art. 
Artikel 2 
Fællesskabernes arkiver er ukrænkelige. 
Artikel 3 
Fællesskaberne, deres aktiver, indtægter og øvrige ejendom er fritaget for  

 alle direkte skatter. 
Medlemsstaternes regeringer skal, hver gang det er muligt, træffe egnede  

 forholdsregler med henblik på eftergivelse eller tilbagebetaling af indirekte  

 skatter og afgifter, der indgår i prisen for fast ejendom eller løsøre, når  

 Fællesskaberne til tjenestebrug foretager større indkøb, hvis pris omfatter  

 skatter og afgifter af denne art. Anvendelsen af disse bestemmelser må dog  

 ikke fordreje konkurrencevilkårene inden for Fællesskaberne. 
Der indrømmes ingen fritagelse for afgifter, skatter og gebyrer, som blot  

 udgør betaling for almennyttige offentlige ydelser. 
Artikel 4 
Fællesskaberne er fritaget for al told, såvel som for forbud og  

 restriktioner vedrørende indførsel og udførsel af genstande, der er bestemt  

 til tjenestebrug; de således indførte genstande må ikke afhændes i det land,  

 til hvilket de er blevet importeret - hverken mod eller uden vederlag -  

 medmindre det sker på betingelser, som godkendes af det pågældende lands  

 regering. 
Fællesskaberne er endvidere fritaget for al told samt for forbud og  

 restriktioner vedrørende indførsel og udførsel af deres publikationer. 
Artikel 5 
Det Europæiske Kul- og Stålfællesskab må ligge inde med valuta af enhver  

 art og have konti i enhver møntsort. 




Kapitel II 



 Meddelelser og passeersedler  

Artikel 6 
Fællesskabernes institutioner skal med hensyn til deres tjenstlige  

 meddelelser og forsendelse af alle deres dokumenter på enhver Medlemsstats  

 område tilstås samme behandling, som den pågældende Stat tilstår diplomatiske  

 repræsentationer. 
Fællesskabernes institutioners tjenstlige korrespondance og andre  

 tjenstlige meddelelser må ikke være genstand for censur. 
Artikel 7 

(1) Formændene for Fællesskabernes institutioner kan for disse  

 institutioners medlemmer og ansatte udstede passeersedler, hvis form  

 bestemmes af Rådet, og som skal anerkendes af Medlemsstaternes myndigheder  

 som gyldig rejselegitimation. Disse passeersedler udstedes til tjenestemænd  

 og andre ansatte i henhold til de betingelser, der er fastsat i vedtægten for  

 tjenestemænd og i ansættelsesvilkårene for andre ansatte i Fællesskaberne.  



Kommissionen kan indgå aftaler om anerkendelse af disse passeersedler som  

 gyldig rejselegitimation på tredjelands område. 

(2) Bestemmelserne i artikel 6 i Protokollen vedrørende privilegier og  

 immuniteter for Det Europæiske Kul- og Stålfællesskab finder dog fortsat  

 anvendelse på de medlemmer og andre ansatte i institutionerne, der ved denne  

 Traktats ikrafttræden er i besiddelse af den i nævnte artikel omhandlede  

 passeerseddel, indtil bestemmelserne i stk. (1) ovenfor tages i anvendelse.  







Kapitel III 



 Medlemmer af Forsamlingen  

Artikel 8 
Forsamlingens medlemmer er hverken administrativt eller på anden måde  

 undergivet nogen begrænsning i deres bevægelsesfrihed på vej til eller fra  

 Forsamlingens mødested. 
Med hensyn til toldforhold og valutakontrol tilstås forsamlingens  

 medlemmer: 

a) af deres egen regering samme lettelser, som tilstås højere  

 tjenestemænd, der begiver sig til udlandet i midlertidigt officielt hverv,  


b) af de øvrige Medlemsstaters regeringer samme lettelser, som tilstås  

 repræsentanter fra fremmede regeringer i midlertidigt officielt hverv. 

Artikel 9 
Forsamlingens medlemmer kan hverken eftersøges, tilbageholdes eller  

 retsligt forfølges på grund af meningstilkendegivelser eller stemmeafgivelser  

 under udøvelsen af deres hverv. 
Artikel 10 
Under Forsamlingens mødeperioder nyder medlemmerne: 

a) på deres eget lands område de immuniteter, der tilstås medlemmerne af  

 deres lands lovgivende forsamling, 
b) på en anden Medlemsstats område fritagelse for enhver form for  

 tilbageholdelse og retsforfølgning. 

De er ligeledes dækket af immuniteten på vej til eller fra Forsamlingens  

 mødested. 
Immuniteten kan ikke påberåbes af et medlem, som gribes på fersk gerning,  

 og kan ikke hindre Forsamlingens ret til at ophæve et af dens medlemmers  

 immunitet. 




Kapitel IV 



 Repræsentanter for Medlemsstaterne, som  

 deltager i arbejdet i De    

 europæiske Fællesskabers Institutioner  


Artikel 11 
Repræsentanterne for Medlemsstaterne, som deltager i arbejdet i  

 Fællesskabernes institutioner, såvel som deres rådgivere og tekniske  

 eksperter, nyder under udøvelsen af deres hverv og under rejse til og fra  

 mødestedet sædvanlige privilegier, immuniteter og lettelser. 
Denne artikel finder ligeledes anvendelse på medlemmerne af Fællesskabets  

 rådgivende organer. 




Kapitel V 



 De Europæiske Fællesskabers Tjenestemænd  

 

og øvrige ansatte 
Artikel 12 
Fællesskabernes tjenestemænd og øvrige ansatte skal, uanset deres  

 nationalitet, på hver af Medlemsstaternes områder nyde følgende privilegier  

 og immuniteter: 

a) fritagelse for retsforfølgning for de i embeds medfør foretagne  

 handlinger, herunder mundtlige og skriftlige ytringer, dog med det forbehold,  

 at bestemmelserne i Traktaterne dels om reglerne vedrørende tjenestemænds og  

 andre ansattes ansvar over for Fællesskaberne, dels om Domstolens kompetence  

 til at afgøre tvister mellem Fællesskaberne og deres tjenestemænd og øvrige  

 ansatte, finder anvendelse. Denne fritagelse gælder også efter  

 tjenesteforholdets ophør, 
b) fritagelse sammen med deres ægtefæller og familiemedlemmer, der  

 forsørges af dem, for indvandringsrestriktioner og bestemmelser om  

 registrering af udlændinge. 
c) med hensyn til valuta- og omvekslingsbestemmelser de samme lettelser,  

 som sædvanligt indrømmes tjenestemænd i internationale organisationer, 
d) ret til ved deres tiltræden af stillingen i det pågældende land  

 toldfrit at indføre deres bohave og ejendele, samt ret til ved udløbet af  

 deres tjenestetid i det pågældende land toldfrit at genudføre deres bohave og  

 ejendele, i begge tilfælde under forbehold af de betingelser, som regeringen  

 i det land, hvori retten udøves, måtte finde fornødne, 
e) ret til toldfrit til personligt brug at indføre deres motorkøretøj,  

 såfremt det er erhvervet i deres sidste bopælsland eller i det land, hvor de  

 er statsborgere, under de vilkår, der gælder på dette lands hjemmemarked,  

 samt ret til toldfrit at genudføre det, i begge tilfælde under forbehold af  

 de betingelser, som regeringen i det pågældende land måtte finde fornødne.  



Artikel 13 
Løn, vederlag og honorarer, som Fællesskaberne udbetaler sine tjenestemænd  

 og øvrige ansatte, beskattes til fordel for Fællesskaberne på de betingelser  

 og efter den fremgangsmåde, som fastsættes af Rådet på grundlag af forslag  

 fra Kommissionen. 
Tjenestemændene og de øvrige ansatte fritages for national beskatning af  

 løn, vederlag og honorarer, som de modtager fra Fællesskaberne. 
Artikel 14 
Fællesskabernes tjenestemænd og øvrige ansatte, som udelukkende med  

 henblik på virksomhed i Fællesskabernes tjeneste tager ophold på en anden  

 Medlemsstats område end den Stat, hvori de ved deres tiltræden i  

 Fællesskabernes tjeneste havde bopæl i skattemæssig henseende, skal med  

 hensyn til beskatning af indkomst og formue og til arveafgift samt til  

 anvendelsen af de mellem Fællesskabernes Medlemsstater indgåede  

 overenskomster til undgåelse af dobbeltbeskatning af begge de nævnte Stater  

 betragtes, som om de havde bevaret deres tidligere bopæl, under forudsætning  

 af, at denne var beliggende i en af Fællesskabernes Medlemsstater. Denne  

 bestemmelse finder ligeledes anvendelse på ægtefællen i det omfang, denne  

 ikke er selverhvervende, og på børn, som de i denne artikel nævnte personer  

 tager vare på og forsørger. 
Løsøre, der tilhører de i foregående stykke omhandlede personer, og som  

 befinder sig på opholdslandets område, fritages for arveafgift i denne Stat;  

 ved fastsættelsen af sådan afgift betragtes løsøret, med forbehold af  

 tredjelands ret og af eventuel anvendelse af bestemmelser i internationale  

 overenskomster vedrørende dobbeltbeskatning, som om det befandt sig i den  

 Stat, hvor det skattemæssige hjemsted findes. 
En bopæl, der udelukkende er erhvervet med henblik på virksomhed i andre  

 internationale organisationers tjeneste, tages ikke i betragtning ved  

 anvendelsen af denne artikels bestemmelser. 
Artikel 15 
På forslag af Kommissionen fastlægger Rådet med enstemmighed den ordning  

 for sociale ydelser, som skal gælde for Fællesskabernes tjenestemænd og  

 øvrige ansatte. 
Artikel 16 
På forslag af Kommissionen og efter høring af andre interesserede  

 institutioner, bestemmer Rådet, på hvilke grupper af Fællesskabernes  

 tjenestemænd og øvrige ansatte bestemmelserne i artiklerne 12, 13, stk. 2, og  

 14 finder anvendelse helt eller delvis. 
Medlemsstaternes regeringer vil med regelmæssige mellemrum blive  

 underrettet om navn, stilling og adresse på de tjenestemænd og øvrige  

 ansatte, der tilhører disse grupper. 




Kapitel VI 



 Privilegier og immuniteter for de  

 repræsentationer for tredjelande,    

 der er akkrediteret hos  


De Europæiske Fællesskaber 
Artikel 17 
Den Medlemsstat, på hvis område Fællesskabernes hovedsæde befinder sig,  

 indrømmer de af tredjeland hos Fællesskaberne akkrediterede repræsentationer  

 sædvanlige diplomatiske privilegier og immuniteter. 




Kapitel VII 



 Almindelige bestemmelser  

Artikel 18 
Privilegier, immuniteter og lettelser indrømmes Fællesskabernes  

 tjenestemænd og øvrige ansatte udelukkende i Fællesskabernes interesse. 
Enhver af Fællesskabernes institutioner skal ophæve den en tjenestemand  

 eller anden ansat tilståede immunitet, såfremt den skønner, at ophævelse af  

 immuniteten ikke strider mod Fællesskabernes interesser. 
Artikel 19 
Ved anvendelse af denne protokol handler Fællesskabernes institutioner i  

 gensidig forståelse med de pågældende Medlemsstaters ansvarlige myndigheder.  


Artikel 20 
Artiklerne 12 - 15 og 18 finder anvendelse på Kommissionens medlemmer.  


Artikel 21 
Artiklerne 12 - 15 og 18 finder anvendelse på Domstolens dommere,  

 generaladvokater, justitssekretær og assisterende referenter med forbehold af  

 bestemmelserne i artikel 3 i Protokollerne om Domstolens Status vedrørende  

 dommernes og generaladvokaternes fritagelse for retsforfølgning. 
Artikel 22 
Denne protokol finder ligeledes anvendelse på Den Europæiske  

 Investeringsbank, på medlemmerne af dens organer, på dens personale og på de  

 repræsentanter for Medlemsstaterne, der deltager i dens arbejde, dog med  

 forbehold af bestemmelserne i protokollen om Bankens vedtægter. 
Den europæiske Investeringsbank er i øvrigt fritaget for alle skatter og  

 lignende afgifter i anledning af udvidelser af dens kapital, såvel som for de  

 forskellige formaliteter, som måtte være forbundet hermed i det land, hvor  

 den har sit sæde. Tilsvarende skal dens opløsning og likvidation heller ikke  

 give anledning til nogen skatteopkrævning. Endelig skal Bankens og dens  

 organers arbejde, for så vidt det udøves under de i vedtægterne fastlagte  

 betingelser, ikke medføre pålæggelse af omsætningsafgifter. 
TIL BEKRÆFTELSE HERAF har undertegnede befuldmægtigede underskrevet denne  

 protokol. 
Udfærdiget i Bruxelles, den ottende april nitten hundrede og femogtres.  


Paul-Henri SPAAK 
Kurt SCHMUCKER 
Maurice COUVE de MURVILLE 
Amintore FANFANI 
Pierre WERNER 
J. M.A. H. LUNS 
SLUTAKT 
DE BEFULDMÆGTIGEDE FOR 
Hans Majestæt Belgiernes Konge, præsidenten for Forbundsrepublikken  

 Tyskland, Præsidenten for Den Franske Republik, Præsidenten for Den  

 Italienske Republik, Hans Kongelige Højhed Storhertugen af Luxembourg, Hendes  

 Majestæt Dronningen af Nederlandene, 
der den 8. april 1965 er trådt sammen i Bruxelles for at undertegne  

 Traktaten om oprettelse af et fælles Råd og en fælles Kommission for De  

 Europæiske Fællesskaber, 
HAR VEDTAGET FØLGENDE TEKSTER: 
Traktat om oprettelse af et fælles Råd og en fælles Kommission for De  

 Europæiske Fællesskaber, 
Protokol vedrørende privilegier og immuniteter for De Europæiske  

 Fællesskaber. 
Ved undertegnelsen af disse tekster har de befuldmægtigede: 
- meddelt De Europæiske Fællesskabers Kommission de i Bilag 1 anførte  

 beføjelser, 
- taget Forbundsrepublikken Tysklands Regerings erklæring, der er anført i  

 Bilag II, til efterretning. 
TlL BEKRÆFTELSE HERAF har undertegnede befuldmægtigede underskrevet denne  

 Slutakt. 
Udfærdiget i Bruxelles, den ottende april nitten hundrede og femogtres.  


Paul-Henri SPAAK 
Kurt SCHMUCKER 
Maurice COUVE de MURVILLE 
Amintore FANFANI 
Pierre WERNER 
J. M. A. H. LUNS 

Bilag I 
Beføjelser for De Europæiske Fællesskabers Kommission 
De Europæiske Fællesskabers Kommission får til opgave, inden for sit  

 ansvarsområde, at træffe alle nødvendige forholdsregler til at gennemføre  

 rationalisering af sine tjenester inden for en rimelig og forholdsvis kort  

 frist, der ikke bør overskride et år. Til dette formål kan Kommissionen  

 indhente alle egnede udtalelser. Kommissionen anmodes om regelmæssigt at  

 aflægge beretning for Rådet, så dette kan følge gennemførelsen af den nævnte  

 rationalisering. 
Bilag II 
Erklæring 
FRA REGERINGEN FOR FORBUNDSREPUBLIKKEN TYSKLAND vedrørende anvendelsen på  

 Berlin af Traktaten om oprettelse af et fælles Råd og en fælles Kommission  

 for De Europæiske Fællesskaber samt af Traktaten om oprettelse af Det  

 Europæiske Kul- og Stålfællesskab. 
Regeringen for Forbundsrepublikken Tyskland forbeholder sig ret til ved  

 deponeringen af sine ratifikationsdokumenter at erklære, at Traktaten om  

 oprettelse af et fælles Råd og en fælles Kommission for De Europæiske  

 Fællesskaber samt Traktaten om oprettelse af Det Europæiske Kul- og  

 Stålfællesskab finder tilsvarende anvendelse på Land Berlin. 
AFGØRELSE 
truffet af repræsentanterne for Medlemsstaternes Regeringer vedrørende den  

 foreløbige placering af visse af Fællesskabernes institutioner og tjenester.  


REPRÆSENTANTERNE FOR MEDLEMSSTATERNES REGERINGER 
TRÆFFER, 
UNDER HENVISNING TIL artikel 37 i Traktaten om oprettelse af et fælles Råd  

 og en fælles Kommission for De Europæiske Fællesskaber, og 
I BETRAGTNING AF, at der - uanset anvendelse af artikel 77 i Traktaten om  

 oprettelse af Det Europæiske Kul- og Stålfællesskab, artikel 216 i Traktaten  

 om oprettelse af Det Europæiske Økonomiske Fællesskab, artikel 189 i  

 Traktaten om oprettelse af Det Europæiske Atomenergifællesskab og artikel 1,  

 stk. 2, i Protokollen vedrørende vedtægterne for Den europæiske  

 Investeringsbank - er anledning til, med henblik på at løse visse særlige  

 problemer for Storhertugdømmet Luxembourg, ved oprettelsen af et fælles Råd  

 og en fælles Kommission for De Europæiske Fællesskaber at etablere visse  

 institutioners og tjenesters foreløbige arbejdssted i Luxembourg, 
FØLGENDE AFGØRELSE: 
Artikel 1 
Luxembourg, Bruxelles og Strasbourg forbliver foreløbige tjenestesteder  

 for Fællesskabernes institutioner. 
Artikel 2 
I månederne april, juni og oktober afholder Rådet sine møder i Luxembourg.  


Artikel 3 
Domstolen er fortsat placeret i Luxembourg. Ligeledes placeres i  

 Luxembourg de dømmende myndigheder og lignende myndigheder, herunder de, der  

 har kompetence til at gennemføre konkurrencereglerne, som enten består eller  

 skal oprettes i henhold til Traktaterne om oprettelsen af Det Europæiske Kul-  

 og Stålfællesskab, Det Europæiske Økonomiske Fællesskab og Det Europæiske  

 Atomenergifællesskab samt i medfør af overenskomster, der er afsluttet inden  

 for Fællesskabernes rammer mellem Medlemsstater eller med tredjelande. 
Artikel 4 
Det Europæiske Parlaments Generalsekretariat og dets tjenester er fortsat  

 placeret i Luxembourg. 
Artikel 5 
Den europæiske Investeringsbank placeres i Luxembourg, hvor dens ledende  

 organer træder sammen og hele dens virksomhed udøves. 
Denne bestemmelse gælder især med hensyn til udviklingen af den nuværende  

 virksomhed, navnlig den, der sigtes til i artikel 130 i Traktaten om  

 oprettelse af Det Europæiske Økonomiske Fællesskab, med hensyn til en  

 eventuel udvidelse af denne virksomhed til andre områder og med hensyn til  

 nye opgaver, som måtte blive overdraget Banken. 
I Luxembourg placeres et forbindelseskontor mellem Kommissionen og Den  

 europæiske Investeringsbank, især for at lette Den europæiske Udviklingsfonds  

 forretninger. 
Artikel 6 
Det Monetære Udvalg træder sammen i Luxembourg og i Bruxelles. 
Artikel 7 
Det Europæiske Kul- og Stålfællesskabs afdelinger for finansieringssager  

 placeres i Luxembourg. Disse afdelinger omfatter Generaldirektoratet for  

 Udlån og lnvestering såvel som den afdeling, der har til opgave at opkræve  

 afgiften, samt de dertil hørende regnskabsafdelinger. 
Artikel 8 
I Luxembourg placeres et kontor for Fællesskabernes officielle  

 publikationer, og hertil knyttes et fælles salgskontor og en afdeling for  

 udarbejdelse af oversættelser på mellemlang eller lang sigt. 
Artikel 9 
Endvidere placeres følgende af Kommissionens afdelinger i Luxembourg: 

a) det statistiske kontor og afdelingen for databehandling: 
b) Det Europæiske Økonomiske Fællesskabs og Det Europæiske Kul- og  

 Stålfællesskabs afdelinger for sundhedsforskrifter og for arbejdssikkerhed:  


c) Generaldirektoratet for Kundskabsformidling, Direktoratet for  

 Sundhedsbeskyttelse, Det Europæiske Atomenergifællesskabs Direktorat for  

 Sikkerhedskontrol, samt det nødvendige administrative og tekniske apparat.  



Artikel 10 
Medlemsstaternes regeringer er rede til at placere andre  

 fællesskabsorganer og -afdelinger, især på det finansielle område, i  

 Luxembourg eller overflytte sådanne dertil, for så vidt der sikres disse  

 organer og afdelinger mulighed for at fungere bedst muligt. 
Med dette mål for øje opfordrer de Kommissionen til hvert år at forelægge  

 dem en beretning om den foreliggende situation vedrørende placeringen af  

 Fællesskabernes organer og afdelinger og om mulighederne for i  

 overensstemmelse med denne bestemmelse at træffe nye dispositioner under  

 hensyn til, at Fællesskaberne skal kunne fungere bedst muligt. 
Artikel 11 
For at sikre, at Det europæiske Kul- og Stålfællesskab fungerer bedst  

 muligt, opfordres Kommissionen til at foretage en gradvis og koordineret  

 overflytning af de forskellige afdelinger, idet administrationsafdelingerne  

 for kul- og stålmarkedet flyttes sidst. 
Artikel 12 
Med forbehold af ovenstående bestemmelser berører denne afgørelse ikke  

 sådanne foreløbige arbejdssteder for De Europæiske Fællesskabers  

 institutioner og tjenester, som er et resultat af regeringernes tidligere  

 afgørelser, og heller ikke den ved oprettelsen af et fælles Råd og en fælles  

 Kommission betingede omgruppering af tjenesterne. 
Artikel 13 
Denne afgørelse træder i kraft samme dag som Traktaten om oprettelse af et  

 fælles Råd og en fælles Kommission for De Europæiske Fællesskaber. 
Udfærdiget i Bruxelles, den ottende april nitten hundrede og femogtres.  


Paul-Henri SPAAK 
Kurt SCHMUCKER 
Maurice COUVE de MURVILLE 
Amintore FANFANI 
Pierre WERNER 
J. M. A. H. LUNS 
